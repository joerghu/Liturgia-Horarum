Die 5 februarii
S. AGATHÆ, VIRGINIS ET MARTYRIS (c)
Martyrium subiit Catanæ in Sicilia, probabiliter in persecutione Decii. Eius//cultus iam ab antiquo per totam Ecclesiam diffusus est eiusque nomen in//Canonem Romanum insertum.
Ad Officium lectionis
LECTIO ALTERA
Ex Oratióne sancti Methódii Sículi epíscopi in sanctam Agatham
(Analecta Bollandiana 68, 76-78)
Ab ipso bonitatis fonte Deo donata
Anniversária sanctæ mártyris commemorátio in unum hunc locum nos//omnes collégit, ut nostis, o mei auditóres, antíquæ quidem mártyris et primáriæ//propter insígne certámen, sed vero recéntis, quæ quasi nunc decertándo vincat//propter divína mirácula, quibus cotídie coronátur, pulchréque decorátur.///Virgo quidem est, quia ex immortális Dei Verbo (quod étiam propter me in//carne sua mortem gustávit) indivisóque Dei Fílio nata est, ut lóquitur theólogus//Ioánnes://*Quotquot autem recepérunt eum, dedit eis potestátem fílios Dei fíeri.///Múlier ígitur virgo, quæ vos invitávit ad nostrum religiósum épulum, illa est//múlier bene despónsa uni viro Christo, ut verbis utar apóstoli Pauli de thálami//coniunctióne.///Virgo, quæ consciéntiæ a lúmine, coloréque sánguinis veri diviníque Agni et//lábia sua et genas et linguam purpurissábat exornabátque, necnon étiam contínua//mentis suæ cognitióne necem sui studiósi amatóris, quasi nuper sánguine//madéntis, revolvébat intúsque circumferébat; ut hæc stola eius confessiónis non//solum indelébilem ferret Christi notam purpúrei sánguinis alte iam imbíbiti, sed//étiam virginális eloquéntiæ thesáuros adveniéntibus pósteris elegántes eiúsmodi//colóres una cum non deficiénte verbórum scaturígine impartíret.///Hæc ítaque vere bona, quippe Dei pars exsístens, eídem Sponso suo et rursus//nobis boni communióne, qua nóminis sui vim significationémque refert, Agatha,//ab ipso bonitátis fonte Deo concéssa, donóque data.///Quid autem magis benéficum quam summum bonum? et quid magis//celebrándum laudum præcóniis quíspiam invéniat quam Agatham?///Agatha, cuius bónitas ad nomen, ad ipsámque rem quadrat; Agatha, quæ//rebus præcláre gestis bonum nomen præ se fert, et in ipso nómine præcláre abs//se gesta demónstrat; Agatha, quæ vel suo nómine állicit, ut ad sese omnes//maximópere occúrrant, quæ étiam suo exémplo docet, ut ad verum bonum, qui//solus Deus est, omnes sine mora secum conténdant.
RESPONSORIUM

℟.//Ego autem, adiúta a Dómino, perseverábo in confessióne eius,
*//Qui me//salvam fecit et consolátus est me.
℣.//Immaculátus Dóminus immaculátam sibi fámulam misericórditer//consecrávit.
*//Qui me salvam fecit et consolátus est me.
Oratio
Indulgéntiam nobis, quǽsumus, Dómine, beáta Agatha, virgo et martyr,//implóret, quæ tibi grata semper éxstitit et virtúte martýrii et mérito castitátis. Per//Dóminum.
Die 6 februarii
SS. PAULI MIKI ET SOCIORUM, MARTYRUM (c)
Paulus in Iaponia natus est annis 1564/1566. Societatem Iesu ingressus, apud//cives magno cum fructu Evangelium prædicavit. Ingravescente persecutione//contra catholicos, una cum viginti quinque aliis comprehensus est. Aspera//ludibria perpessi, tandem in urbem Nagasaki deducti, cruci affixi sunt anno//1597, pridie huius diei.
Ad Officium lectionis
LECTIO ALTERA
Ex História martýrii sanctórum Pauli Miki eiúsque sociórum ab auctóre coǽvo//conscrípta
(Cap. 14, 109-110: Acta Sanctorum, Febr. 1, 769)
Eritis mihi testes
Crúcibus defíxis, mirábile fuit vidére ómnium constántiam, ad quam eos//hortabántur, partim Pater Pásius, partim Pater Rodríguez. Pater Commissárius//semper cónstitit quasi immótus óculis in cælum coniéctis. Frater Martínus ad//agéndum divínæ bonitáti grátias concinébat quosdam psalmos, adiúncto//versículo//*In manus tuas, Dómine.//Frater Francíscus Blancus étiam clara voce//Deo agébat grátias. Frater Gunsálvus ádmodum eláta voce dicébat domínicam//oratiónem et salutatiónem angélicam.///Paulus Miki frater noster, videns se consístere in suggéstu ómnium, quos//umquam habúerat, honoratíssimo, primum circumstántibus apéruit se Iapónium//et de Societáte Iesu esse, moríque propter annuntiátum Evangélium, et grátias//Deo ob benefícium tam exímium ágere, deínde hæc verba subiécit: «Cum ad hoc//témporis punctum pervénerim e vobis néminem esse opínor, qui me credat velle//párcere veritáti. Decláro ítaque vobis nullam esse ad salútem viam, nisi quam//tenent christiáni. Quæ cum dóceat me ignóscere inimícis, et ómnibus qui me//offendérunt, ego libénter regi omnibúsque meæ mortis auctóribus ignósco,//eósque rogo ut christiáno baptísmo initiári velint».///Hinc óculis in sócios convérsis cœpit eos in hoc extrémo conflíctu animáre;//in quorum ómnium vúltibus lætítia quædam apparébat, sed in Ludovíco//singuláris; cui cum álius quidam christiánus acclamáret brevi eum futúrum in//paradíso, digitórum totiúsque córporis gestu gáudii pleno, ómnium in se//spectántium óculos convértit.///Antónius, qui Ludovíci claudébat latus, óculis cælo infíxis, post invocátum//sanctíssimum nomen Iesu et Maríæ occínuit psalmum//*Laudáte, púeri, Dóminum//,//quem didícerat Nagasáki in institutióne catechéseos; in ea enim dédita ópera//púeris quidam psalmi hanc in rem ediscéndi tradúntur.///Alii dénique repetébant: «Iesu, María», seréna fácie; nonnúlli étiam//exhortabántur circumstántes ad vitam christiáno dignam; hisque et áliis simílibus//actiónibus promptitúdinem moriéndi demonstrábant.///Tum carnífices quáttuor cœpére vagínis (quæ Iapóniis usitátæ sunt) exímere//lánceas, ad quarum horríficum conspéctum omnes fidéles acclamárunt: «Iesu,//María» et, quod plus, est complorátio secúta miserábilis ipsos fériens cælos.//Carnífices quemque eórum uno alteróque ictu, brevíssimo témpore, exanimárunt.
RESPONSORIUM
(Cf. Gal 6, 14; Phil 1, 29)
℟.//Nos autem gloriári opórtet in cruce Dómini nostri Iesu Christi, in quo est//salus, vita et resurréctio nostra,
*//Per quem salváti et liberáti sumus.
℣.//Vobis donátum est pro Christo, non solum ut in eum credátis, sed ut étiam//pro illo patiámini.
*//Per quem salváti et liberáti sumus.
Oratio
Deus, ómnium fortitúdo sanctórum, qui beátos mártyres Paulum eiúsque//sócios per crucem ad vitam vocáre dignátus es, præsta, quǽsumus, ut, eórum//intercessióne, fidem quam profitémur usque ad mortem fórtiter teneámus. Per//Dóminum.
Die 8 februarii
S. HIERONYMI EMILIANI (c)
Natus est Venetiis anno 1486; vitam militarem amplexus, eam postea dimisit,//et adiuvandis pauperibus se consecravit, bona etiam propria illis distribuens.//Ordinem Clericorum Regularium a Somasca instituit ad pueros orphanos et//pauperes sublevandos. Mortuus est Somascæ, in territorio Bergomensi, anno//1537.
Ad Officium lectionis
LECTIO ALTERA
E Lítteris sancti Hierónymi Emiliáni ad confrátres suos
(Venetiis, die 21 iunii 1535)
In Domino tantum confidere debemus
Dilectíssimi in Christo fratres ac fílii Societátis Servórum páuperum.///Vos miser pater vester salútat atque, ut in Christi amóre et fida christiánæ//legis observántia perseverétis, hortátur, sicut ópere et verbo demonstrávi cum fui//vobíscum, ita ut Dóminus per me glorificátus sit in vobis.///Finis noster est Deus, fons ómnium bonórum, ac debémus, ut in nostra//dícimus oratióne, in ipso tantum confídere et non in áliis. Benígnus autem//Dóminus noster, vestram adaugére fidem (sine qua, ut ait Evangelísta, multa//Christus signa operári nequit) vestrámque oratiónem exaudíre volens, státuit vos//adhibére páuperes, vexátos, afflíctos, defatigátos, ab ómnibus quoque despéctos,//et mea ipsíus corporáli præséntia, non autem spíritu míseri vestri ac dilectíssimi//dulcísque patris, destitútos.///Cur vos ita habúerit, ipse solus novit; póssumus tamen tres causas conspicári.//Primo quidem ádmonet vos benedíctus Dóminus noster velle se diléctis fíliis suis//vos annumeráre, dúmmodo in suis viis perseverétis: sic enim cum suis egit//amícis illósque sanctos effécit.///Altera autem causa hæc est, quod conténdit ut semper magis in ipso solo//confidátis et non in áliis, quóniam Deus, ut dixi, sua ópera non facit in iis qui//ábnuant totam fidem spemque suam in eo tantum collocáre, caritátis vero//plenitúdinem in eos infúdit qui magna fide ac spe erant prǽditi, eísque magna//fecit. Quaprópter si fide atque spe instrúcti fuéritis, magna ipse vobis fáciet//exáltans húmiles. Itaque a vobis me áuferens et álium quemque vobis accéptum,//unum de duóbus vobis eligéndum præbébit: aut a fide discedétis et ad res//redíbitis mundánas, aut in fide fortes manébitis et sic ab illo probabímini.///En ígitur tértia causa: Deus vult vos sicut aurum in fornáce probáre. Scóriæ//enim auri igne consumúntur, aurum vero bonum manet pretióque augétur.//Eódem Deus modo se gerit cum servo bono, qui sperat et in ipso constántem//manet in tribulatióne. Deus illum érigit et eórum quæ propter ipsíus amórem//relíquerit, céntuplum in hoc sǽculo et vitam ætérnam in futúro repéndet.///Hac ratióne se cum ómnibus sanctis gessit. Ita cum pópulo Israel egit post ea//quæ passus erat in Ægýpto: non solum enim illum inde tot signis edúxit et in//desérto manna enutrívit, sed terram étiam promissiónis donávit. Si ergo et vos//constántes in fide contra tentatiónes fuéritis, dabit vobis Dóminus pacem ac//réquiem ad tempus in hoc sǽculo, pérpetim in áltero.
RESPONSORIUM
(Cf. 1 Petr 3, 8.9b; Rom 12, 10.11c)
℟.//Sitis omnes unánimes, compatiéntes, fraternitátis amatóres, misericórdes,//húmiles;
*//Quia in hoc vocáti estis, ut benedictiónem hereditáte accipiátis.
℣.//Caritáte fraternitátis ínvicem diligéntes, honóre ínvicem præveniéntes,//sollicitúdine non pigri, spíritu fervéntes, Dómino serviéntes.
*//Quia in hoc vocáti//estis, ut benedictiónem hereditáte accipiátis.
Oratio
Deus, Pater misericordiárum, qui beátum Hierónymum adiutórem et patrem//órphanis providísti, eius nobis intercessióne concéde, ut spíritum adoptiónis, quo//fílii tui nominámur et sumus, fidéliter custodiámus. Per Dóminum.
Eodem die 8 februarii
S. IOSEPHINÆ BAKHITA, VIRGINIS (c)
Nata est in regione//*Darfur//Sudaniæ prope vicum//*Jebel Agilere//circa annum//1868. Adhuc puellula rapta et pluries in mercatibus servorum vendita, crudelem//servitutem passa est. Demum liberata, Venetiis christiana et religiosa apud Filias//Caritatis Canossianas facta est ac reliquam vitam in urbe//*Schio//in agro Vicentino//Italiæ omnibus suppeditans degit, ubi mortem obiit anno 1947.
Ad Officium lectionis
LECTIO ALTERA
Ex Sermónibus sancti Augustíni epíscopi
(Sermo 53, 1-6://*Revue bénédictine//104, 1994, 21-24)
Beati mundicordes, quoniam ipsi Deum videbunt
Non recusétur certámen, si dilígitur prǽmium, et accendátur ánimus ad//alacritátem óperis commendatióne mercédis. Quod vólumus, quod desiderámus,//quod pétimus, post erit; quod autem iubémur ut faciámus propter illud quod post//erit, modo sit.///Ecce íncipe divína dicta recólere et ipsa evangélica præcépta vel múnera.//«Beáti páuperes spíritu, quóniam ipsórum est regnum cælórum». Póstea erit//tuum regnum cælórum; modo esto pauper spíritu. Vis ut póstea regnum cælórum//tuum sit? Vide modo tu ipse cuius sis. Esto pauper spíritu. Quæris a me fortásse//quid sit esse páuperem spíritu. Omnis inflátus non est pauper spíritu; ergo//húmilis pauper est spíritu. Altum est regnum cælórum; sed, qui se humíliat,//exaltábitur.///Atténde quod séquitur: «Beáti, inquit, mites, quóniam ipsi hæreditáte//possidébunt terram». Iam vis possidére terram? Vide ne possideáris a terra.//Possidébis mitis, possidebéris immítis. Nec cum audis prǽmium propósitum, ut//possídeas terram, exténdas avarítiæ sinum, qua vis possidére modo terram,//exclúso étiam utcúmque vicíno tuo: non te ista fallat opínio. Tunc vere//possidébis terram, quando inhǽseris ei qui fecit cælum et terram. Hoc enim est//esse mitem, non resístere Deo tuo: ut in eo quod bene facis, ipse tibi pláceat, non//tu tibi; in eo autem quod mala iuste páteris, ipse tibi non displíceat, sed tu tibi.//Neque enim parum est quia placébis ei, dísplicens tibi; displicébis enim ei,//placens tibi.///Accédat et opus et munus: «Beáti qui esúriunt et sítiunt iustítiam, quóniam//ipsi saturabúntur». Saturári vis. Unde? Si caro saturitátem concupíscit, digésta//saturitáte famem íterum patíeris. Et, qui bibit, inquit, ex hac aqua, sítiet íterum.//Medicaméntum quod ad vulnus pónitur, si sanáverit, iam non dolet; quod autem//pónitur contra famem, hoc est esca, ita pónitur, ut ad módicum rélevet. Transácta//saturitáte, redit fames. Accédit quidem quotídie remédium saturitátis, sed non est//sanátum vulnus infirmitátis. Esuriámus ergo sitiamúsque iustítiam, ut ipsa//iustítia saturémur, quam nunc esurímus et sitímus. Inde enim saturábimur, quod//esurímus et sitímus. Intérior ergo noster esúriat et sítiat: habet enim cibum suum,//habet potum suum. Ego sum, inquit, panis qui de cælo descéndi. Habes panem//esuriéntis; desídera et potum sitiéntis, quóniam apud te est fons vitæ.///Atténde quod séquitur: «Beáti mundicórdes», hoc est qui mundi corde sunt,//«quóniam ipsi Deum vidébunt». Hic est finis amóris nostri; finis quo//perficiámur, non quo consumámur. Finítur cibus, finítur vestis: cibus, quia//consúmitur edéndo; vestis, quia perfícitur texéndo. Et illud finítur, et illud; sed//finis iste pértinet ad consumptiónem, ille ad perfectiónem. Quidquid ágimus, sed//quidquid bene ágimus, quidquid nítimur, quidquid laudabíliter æstuámus,//quidquid inculpabíliter desiderámus, ad Dei visiónem cum vénerit, plus non//requirémus. Quid enim quærat, cui adest Deus? aut quid suffíciat ei, cui non//súfficit Deus? Vidére Deum vólumus, vidére Deum quǽrimus, vidére Deum//inardéscimus. Quis non? Sed vide quid dictum est: «Beáti mundicórdes quóniam//ipsi Deum vidébunt». Hoc para, unde vídeas. Ut enim secúndum carnem loquar,//quid desíderas ortum solis cum óculis lippis? Sani sint óculi, et erit lux illa//gáudium; non sint óculi sani, erit lux illa torméntum. Non enim corde non//mundo vidére permittéris, quod non vidétur nisi corde mundo. Repelléris,//auferéris, non vidébis.
RESPONSORIUM
(Cf. Mt 11, 29ab.30; 11, 28)
℟.//Tóllite iugum meum super vos, dicit Dóminus, et díscite a me quia mitis//sum et húmilis corde;
*//Iugum enim meum suáve est et onus meum leve.
℣.//Veníte ad me, omnes qui laborátis et oneráti estis et ego refíciam vos.
*//Iugum enim meum suáve est et onus meum leve.
Oratio
Deus, qui beátam Iosephínam a servitúte abiécta ad dignitátem fíliæ tuæ et//Christi sponsæ adduxísti, da nobis, quǽsumus, eius exémplo, Dóminum Iesum//crucifíxum constánti dilectióne prósequi et in caritáte ad misericórdiam//propénsos perseveráre. Per Dóminum.
Die 10 februarii
S. SCHOLASTICÆ, VIRGINIS (c)
Soror sancti Benedicti, nata est Nursiæ in Umbria, circa annum 480. Una//cum fratre Deo se devovit eumque secuta est Casinum, ubi mortua est circa//annum 547.
Ad Officium lectionis
LECTIO ALTERA
E libris Dialogórum sancti Gregórii Magni papæ
(Lib. 2, 33: PL 66, 194-196)
Plus potuit, quæ amplius amavit
Scholástica, soror beáti Benedícti, omnipoténti Dómino ab ipso infántiæ//témpore dicáta, ad fratrem semel per annum veníre consuéverat. Ad quam vir//Dei non longe extra iánuam in possessióne monastérii descendébat.///Quadam vero die venit ex more, atque ad eam cum discípulis venerábilis eius//descéndit frater; qui totum diem in Dei láudibus sacrísque collóquiis ducéntes,//incumbéntibus iam noctis ténebris, simul accepérunt cibos.///Cumque inter sacra collóquia tárdior se hora protráheret, éadem//sanctimoniális fémina eum rogávit, dicens: «Quæso te, ut ista nocte me non//déseras, ut usque mane áliquid de cæléstis vitæ gáudiis loquámur». Cui ille//respóndit: «Quid est quod lóqueris, soror? manére extra cellam nullátenus//possum».///Sanctimoniális autem fémina, cum verba fratris negántis audísset, insértas//dígitis manus super mensam pósuit, et caput in mánibus omnipoténtem//Dóminum rogatúra declinávit. Cumque leváret de mensa caput, tanta//coruscatiónis et tonítrui virtus, tantáque inundátio plúviæ erúpit, ut neque//venerábilis Benedíctus, neque fratres qui cum eo áderant, extra loci limen quo//conséderant, pedem movére potuíssent.///Tunc vir Dei cœpit cónqueri contristátus, dicens: «Parcat tibi omnípotens//Deus, soror: quid est quod fecísti?». Cui illa respóndit: «Ecce rogávi te, et audíre//me noluísti; rogávi Deum meum, et audívit me. Modo ergo, si potes, egrédere, et//me dimíssa ad monastérium recéde».///Ipse autem, qui remanére sponte nóluit, in loco mansit invítus, sicque factum//est ut totam noctem pervígilem dúcerent, atque per sacra spiritális vitæ collóquia//sese vicária relatióne satiárent.///Nec mirum, quod plus illo fémina váluit; quia enim, iuxta Ioánnis vocem,//*Deus cáritas est//, iusto valde iudício illa plus pótuit, quæ ámplius amávit.///Cum ecce post tríduum vir Dei in cella consístens, elevátis in áera óculis,//vidit eiúsdem soróris suæ ánimam de eius córpore egréssam in colúmbæ spécie//cæli secréta penetráre. Qui tantæ eius glóriæ congáudens, omnipoténti Deo in//hymnis et láudibus grátias réddidit, fratrésque misit, ut eius corpus ad//monastérium deférrent, atque in sepúlcro, quod sibi ipse paráverat, pónerent.///Quo facto cóntigit ut, quorum mens una semper in Deo fúerat, eórum quoque//córpora nec sepultúra separáret.
RESPONSORIUM
(Ps 132 (133), 1)
℟.//Cum Deum rogásset sanctimoniális virgo, ne se frater deséreret,
*//Plus a//Dómino cordis sui obtinére pótuit, quia plus amávit.
℣.//Ecce quam bonum et quam iucúndum, habitáre fratres in unum!
*//Plus a//Dómino cordis sui obtinére pótuit, quia plus amávit.
Oratio
Beátæ Scholásticæ, vírginis, memóriam recoléntes, quǽsumus, Dómine, ut,//eius exémplo, tibi intemeráta caritáte serviámus et felíces obtineámus tuæ//dilectiónis efféctus. Per Dóminum.
Die 11 februarii
BEATÆ MARIÆ VIRGINIS DE LOURDES (c)
Anno 1858, Virgo Maria Immaculata se manifestavit Bernardæ Soubirous,//prope Lapurdum in Gallia, intra cavernam «de Massabielle». Per hanc humilem//puellam, Maria peccatores vocat ad conversionem, in Ecclesia excitans magnum//zelum orationis et caritatis, præsertim ad infirmorum pauperumque servitium.
Ad Officium lectionis
LECTIO ALTERA
Ex Epístola sanctæ Maríæ Bernárdæ Soubirous vírginis
(Ep. ad P. Gondrand, a. 1861: cf. A. Ravier, Les écrits de sainte Bernadette, Paris//1961, pp. 53-59)
Domina mihi locuta est
Quadam die, cum me contulíssem ad ripam flúminis Gavi ut ligna collígerem//cum duábus puéllis, rumórem quendam audívi. Me verti ad pratum, sed árbores//vidi mínime agitári. Unde caput levávi et antrum aspéxi. Dóminam autem vidi//véstibus albis indútam: cándido enim hábitu erat amícta zonáque cærúlea cincta,//et gilvam super utróque pede rosam habébat, quæ eiúsdem colóris erat ac coróna//eius rosárii.///Quæ cum vidi, óculos perfrícui, putans me falli; manus autem in vestis sinu//insérui, ubi meam invéni corónam rosárii. Vólui étiam frontem cruce signáre,//sed manum illuc attóllere non válui, quæ décidit. Cum vero Dómina illa signum//fecísset crucis, ego quoque, treménte licet manu, conáta sum, et tandem pótui.//Simul rosárium recitáre cœpi, ipsa quoque Dómina corónæ rosárii sui volvénte//gránula nec tamen lábia movénte. Cum rosário finem dedi, vísio statim evánuit.///Quæsívi ígitur a duábus puéllis num quidquam conspexíssent: quod illæ//negárunt; quin étiam interrogavérunt quid habérem sibi revelándum. Quas//certióres feci vidísse me Dóminam albis vestiméntis indútam, nescíre autem quæ//esset; sed ut hoc tacérent admónui. Hortátæ sunt me dein et illæ, ne illuc//redírem; quod ego recusávi. Revérsa sum ígitur die domínico, cum intérius me//ciéri sentírem ...///Dómina illa nónnisi tértium mihi locúta est, atque rogávit num ire ad se per//dies quíndecim vellem. Quod me velle respóndi. Adiécit autem illa debére a me//presbýteros admonéri ut sacéllum ibídem ædificándum curárent; deínde iussit ut//e fonte bíberem. Cum nullum conspícerem fontem, ibam ad flúvium Gavum; at//ipsa significávit non de illo se loqui, et dígito fontem monstrávit. Cumque ad//hunc adiíssem, non invéni nisi parum lutuléntæ aquæ. Admóta manu, nihil//cápere pótui; unde scálpere cœpi, ac tandem paulum aquæ hauríre valens, ter//proiéci, quarta autem vice bíbere pótui. Vísio dein dilápsa est et ego recéssi.///Per dies vero quíndecim illuc rédii, atque Dómina síngulis diébus, præter//quandam fériam secúndam et fériam sextam, mihi appáruit, idéntidem mandans//debére me presbýteros monére de sacéllo ibídem erigéndo, et fontem ad me//lavándam pétere, et pro peccatórum conversióne deprecári. Plúries quidem eam//interrogávi quæ esset, at illa léniter arridébat; demum suspénsa tenens bráchia//oculósque in cælum élevans, dixit mihi se esse Immaculátam Conceptiónem.///Intra quíndecim dies illos tria quoque mihi secréta patefécit, quæ omníno ne//cuíquam pánderem interdíxit; quod fidéliter hucúsque servávi.
RESPONSORIUM
(Lc 1, 46b.49.48b)
℟.//Magníficat ánima mea Dóminum,
*//Quia fecit mihi magna qui potens est//et sanctum nomen eius.
℣.//Ecce enim ex hoc beátam me dicent omnes generatiónes.
*//Quia fecit mihi//magna qui potens est et sanctum nomen eius.
Oratio
Concéde, miséricors Deus, fragilitáti nostræ præsídium, ut, qui Immaculátæ//Dei Genetrícis memóriam ágimus, intercessiónis eius auxílio, a nostris//iniquitátibus resurgámus. Per Dóminum.
Die 14 februarii
SS. CYRILLI, MONACHI, ET METHODII, EPISCOPI (M)
Thessalonicæ natus, Cyrillus optime eruditus est Constantinopoli. Cum fratre//Methodio in Moraviam se contulit ad fidem prædicandam. Textus liturgicos//ambo paraverunt lingua slavica, typis «cyrillicis» postea sic dictis conscriptos.//Romam cum essent vocati, ibi Cyrillus mortuus est die 14 februarii anno 869,//Methodius vero episcopus creatus, qui deinde in Pannoniam se contulit, quam//indefesse evangelizavit. Multa perpessus est ab invidis, sed a Pontificibus//Romanis adiutus est. Mortem obiit die 6 aprilis anno 885 Veleradii in Moravia.
Ad Officium lectionis
LECTIO ALTERA
E Vita Constantíni slávica
(Cap. 18: Denkschriften der kaiserl. Akademie der Wissenschaften, 19, [Wien//1870], 246)
Auge Ecclesiam tuam, et omnes in unitate collige
Constantínus Cyríllus multis labóribus onerátus in morbum íncidit et,//morbum per multos dies ferens, vidit quondam visiónem Dei et ita cánere cœpit://«De iis, quæ mihi dixérunt: In domum Dómini intrábimus, lætátus est spíritus//meus et cor exsultávit».///Postquam indútus est venerándis vestiméntis, ita permánsit totum diem//illum, gavísus et dicens: «Ab hoc témpore non sum servus neque imperatóris//neque hóminis cuiúspiam in terra, sed Dei tantum omnipoténtis. Non eram et//éxstiti et ero in ætérnum. Amen». Sequénte vero die, sanctum hábitum//monásticum índuit, et lucem luci addens índidit sibi nomen Cyrílli. In hoc hábitu//permánsit quinquagínta dies.///Cum hora venísset, ut réquiem accíperet et migráret in habitatiónes ætérnas,//mánibus ad Deum sublátis orábat, ita cum lácrimis loquens:///«Dómine, Deus meus, qui omnes angélicos órdines et vires incorpóreas//creásti, cælum extendísti et terram firmásti et ómnia, quæ exsístunt, ex//nonexsisténtia in exsisténtiam perduxísti; qui semper exáudis eos, qui//voluntátem tuam fáciunt et te veréntur et præcépta tua servant, exáudi oratiónem//meam et fidélem gregem tuum serva, cui me servum tuum inéptum et indígnum//præfecísti.///Líbera eos ab ímpia et gentíli malítia eórum qui te blasphémant, et auge//Ecclésiam tuam multitúdine, et omnes in unitáte cóllige. Fac pópulum exímium,//concórdem in vera fide tua et confessióne recta, et inspíra córdibus eórum//verbum doctrínæ tuæ: tuum enim est donum, quod nos ad prædicatiónem//Evangélii Christi tui accepísti, incitántes ad bona ópera et faciéntes ea, quæ tibi//grata sunt. Quos mihi dedísti, tamquam tuos tibi reddo; rege eos forti tua déxtera,//et tege eos tégmine alárum tuárum, ut omnes laudent et gloríficent nomen tuum,//Patris et Fílii et Spíritus Sancti. Amen».///Deosculátus vero omnes sancto ósculo, dixit: «Benedíctus Deus, qui nos non//in prædam dedit déntibus invisibílium adversariórum nostrórum, sed rete eórum//rupit et nos a perditióne eórum liberávit». Et ita obdormívit in Dómino,//quadragínta duos annos natus.///Præcépit Apostólicus ut omnes Græci, qui essent Romæ, et Románi céreos//feréntes congregáti super eum cánerent, et ut funus eius prosequeréntur non//áliter ac ipsi papæ fecíssent; quod étiam fecérunt.
RESPONSORIUM
(Cf. Ps 88 (89), 20-22a; Ier 3, 15)
℟.//Locútus es sanctis tuis, et dixísti: Exaltávi eléctum de plebe. Invéni David//servum meum;
*//Oleo sancto meo unxi eum; manus enim mea firma erit cum eo.
℣.//Dabo vobis pastóres iuxta cor meum et pascent vos sciéntia et doctrína.
*//Oleo sancto meo unxi eum; manus enim mea firma erit cum eo.
Oratio
Deus, qui per beátos fratres Cyríllum et Methódium Slavóniæ gentes//illuminásti, da córdibus nostris tuæ doctrínæ verba percípere nosque pérfice//pópulum in vera fide et recta confessióne concórdem. Per Dóminum.
Die 17 februarii
SS. SEPTEM FUNDATORUM ORDINIS SERVORUM BEATÆ//MARIÆ VIRGINIS (c)
Septem viri Florentiæ nati, prius vitam eremiticam duxerunt in monte//Senario, Beatam Mariam Virginem præsertim venerantes. Per totam Tusciam//deinde prædicantes, instituerunt Ordinem Servorum Beatæ Mariæ Virginis,//quem Sedes Apostolica anno 1304 approbavit. Eorum memoria hac die//celebratur, qua S. Alexius Falconieri, unus ex septem, dicitur obiisse anno 1310.
Ad Officium lectionis
LECTIO ALTERA
E Legénda de orígine Ordinis Servórum Beátæ Maríæ Vírginis
(Monumenta Ord. Serv. Beatæ Mariæ Virginis, 1, 3.5.6.9.11, pp. 71 ss.)
Laudemus viros gloriosos
Fuérunt septem viri multa reveréntia et honóre digni, quos Dómina nostra,//velut septem stellas coniúngens, per eórum ánimæ et córporis uniónem, suum et//servórum suórum Ordinem inchoávit.///Horum autem nullum, cum nostrum Ordinem introívi, répperi corporáliter//supervívere, præter unum, qui frater Aléxius vocabátur. Hunc autem fratrem//Aléxium plácuit Dóminæ nostræ usque ad nostra témpora a corpórea morte//líberum reserváre, quátenus ipso referénte oríginem nostri Ordinis haberémus.//Vita autem dicti fratris Aléxii talis erat, prout experiménto dídici et óculis//conspéxi, quod non solum præséntes movébat suo exémplo, verum étiam suæ et//sociórum perfectiónis et antedíctæ religiositátis statum approbábat.///Horum status, ántequam corporáliter se unírent, fuit quádruplex.///Primus fuit quantum ad Ecclésiam. Nam eórum áliqui, virginitátem vel//castitátem perpétuo serváre statuéntes, nondum matrimónio se ligáverant, álii//vero matrimónio iam coniúncti, et álii nihilóminus erant per mortem uxórum a//matrimónio tunc solúti.///Secúndus autem status erat quantum ad civitátis utilitátem. Etenim ista//terréna negotiándi et mútuo commutándi secúndum mercantíæ artem erant//constitúti. At vero ubi margarítam pretiósam invenérunt, scílicet Ordinem//nostrum, non solum ómnia quæ possidébant paupéribus erogábant, verum étiam//seípsos Deo et Dóminæ, ad eis fidelíssime serviéndum, voluntáte hílari//impendérunt.///Tértius eórum status fuit quantum ad Dóminæ nostræ reveréntiam et//honórem. Nam Floréntiæ erat quædam socíetas ad honórem Vírginis Maríæ a//longíssimo témpore institúta, quæ, ex sui diuturnitáte et hóminum et mulíerum//multitúdine et sanctitáte, nomen maioritátis præ céteris erat consecúta, ita ut//speciáliter//*Socíetas maior Dóminæ nostræ//appellabátur. Ex ista prædícti septem//viri, velut Dóminæ nostræ præcípui amatóres, ante eórum corporálem uniónem,//exstitérunt.///Quartus eórum status fuit quantum ad ánimæ eórum perfectiónem. Deum//super ómnia diligébant, et, in eum cuncta quæ per eos fiébant débito órdine//dirigéndo, eum in cunctis cogitatiónibus, verbis et opéribus honorábant.///Postquam autem firmo propósito se velle ínvicem corporáliter congregáre//divíno spirámine iam firmássent, Dómina nostra ad hoc eos speciáliter//inducénte, domos próprias et famílias disposuérunt, famíliis necessária//reliquérunt, resíduum vero paupéribus erogárunt. Tandem viros boni consílii,//vitæ et exémpli perquiréntes, eis suum concéptum aperuérunt.///Itaque montem Senárium ascendéntes et in eius summitáte quandam//domúnculam cóngruam erigéntes, se ad eam corporáliter inhabitándam//transtulérunt. Ibi cogitáre incepérunt se non solum ad sanctitátem acquiréndam,//sed étiam ut sibi álios aggregándo Ordinem novum per eos a Dómina nostra//incéptum augmentárent. Idcírco se ad sibi fratres aggregándos disponéntes,//quosdam eórum recepérunt et ita Ordinem nostrum erexérunt. Hoc autem fuit a//Dómina nostra principáliter ædificátum, in humilitáte fratrum nostrórum//fundátum, ipsórum concórdia fabricátum et paupertáte conservátum.
RESPONSORIUM
(Act 4, 32; 2, 46b-47a)
℟.//Multitúdinis erat cor et ánima una,
*//Nec quisquam eórum, quæ//possidébant, áliquid suum esse dicébat, sed erant illis ómnia commúnia.
℣.//Sumébant cibum cum exsultatióne et simplicitáte cordis, collaudántes//Deum et habéntes grátiam ad omnem plebem.
*//Nec quisquam eórum, quæ//possidébant, áliquid suum esse dicébat, sed erant illis ómnia commúnia.
Oratio
Beatórum fratrum, Dómine, pietátem nobis benígnus infúnde, qua et Dei//Genetrícem sunt devotíssime veneráti et tuum ad te pópulum provexérunt. Per//Dóminum.
Die 21 februarii
S. PETRI DAMIANI, EPISCOPI ET ECCLESIÆ DOCTORIS (c)
Natus est Ravennæ anno 1007; studiis absolutis, munus docendi suscepit, sed//statim dimisit et eremum Fontis Avellanæ intravit; ubi, prior electus, vitam//religiosam promovit strenue, quod etiam in aliis regionibus Italiæ fecit.//Temporibus calamitosis Pontifices romanos adiuvit opera, scriptis, legationibus//in Ecclesiæ reformatione provehenda. A Stephano IX cardinalis et episcopus//Ostiensis creatus, mortuus est anno 1072 et statim ut sanctus excultus.
Ad Officium lectionis
LECTIO ALTERA
Ex Epístolis sancti Petri Damiáni epíscopi
(Lib. 8, 6: PL 144, 473-476)
Gaudium post tristitiam lætus exspecta
Rogásti me, dilectíssime, ut consolatória tibi per epístolas verba//transmítterem, et amárum ánimum tuum inter tot flagélla, quæ páteris, blandis//admonitiónibus obdulcárem.///Sed si prudéntiæ tuæ rátio non obdórmiat, præsto est consolátio, cum et ipsa//verba ad hereditátem capesséndam te divínitus erudíri, ut puta fílium,//indubitánter osténdant. Quid enim apértius eo quod dícitur://*Fili, accédens ad//*servitútem Dei, sta in iustítia et timóre et prǽpara ánimam tuam ad tentatiónem?///Ubi enim timor est et iustítia, adversitátis cuiúslibet tentátio non servílis est//tortúra, sed patérna pótius disciplína.///Unde et beátus Iob inter ipsa vérberum flagélla cum díceret://*Qui cœpit, ipse//*me cónterat, solvat manum suam, et succídat me//; prótinus áddidit://*Et hæc mihi//*consolátio, ut afflígens me dolóre non parcat.///Magna quippe eléctis Dei est consolátio ipsa divína percússio, quia, per//momentánea flagélla quæ pérferunt, ad nanciscéndam supérnæ beatitúdinis//glóriam firmæ spei gréssibus convaléscunt.///Ad hoc enim aurum málleus tundit, ut scóriam faber eíciat; ad hoc lima//frequénter erádit, ut vibrántis vena metálli rutilántius enitéscat.//*Vasa síquidem//*fíguli probat fornax, et hómines iustos tentátio tribulatiónis.//Unde et per beátum//Iacóbum dícitur://*Omne gáudium existimáte, fratres, cum in tentatiónes várias//*incidéritis.///Illis quippe iure gaudéndum est, quibus et pro malis suis hic afflíctio//temporális infértur, et pro bonis quæ gésserant, prǽmia in cælo sempitérna//servántur.///Quaprópter, caríssime et dulcíssime frater, dum verbéribus cíngeris, dum//cæléstis disciplínæ tunsiónibus castigáris, non mente desperátio déprimat, non//queréla murmuratiónis erúmpat, non tristítiæ mæror absórbeat, non impatiéntem//pusillanímitas reddat; sed semper serénitas in vultu, hiláritas in mente, gratiárum//áctio resúltet in ore.///Laudánda quippe divína est dispensátio, quæ ad hoc suos temporáliter//vérberat, ut perpétuis eos flagéllis abscóndat; ad hoc premit, ut élevet; ad hoc//secat, ut sanet; ad hoc déicit, ut exáltet.///Iis ígitur aliísque Scriptúræ divínæ testimóniis, dilectíssime, mentem ad//patiéntiam róbora, et gáudium post tristítiam lætus exspécta.///Ad illud te gáudium spes érigat, cáritas fervórem accéndat, ut obliviscátur//mens bene ébria quod extrínsecus pátitur, et ad hoc gliscat et tendat quod intérius//contemplátur.
RESPONSORIUM
(Cf. Eccli 31, 8.11a.10cd)
℟.//Beátus vir, qui invéntus est sine mácula et qui post aurum non ábiit nec//sperávit in pecúnia et thesáuris.
*//Ideo stabilíta sunt bona ipsíus in Dómino.
℣.//Pótuit enim tránsgredi et non est transgréssus, fácere mala et non fecit.
*//Ideo stabilíta sunt bona ipsíus in Dómino.
Oratio
Concéde nos, quǽsumus, omnípotens Deus, beáti Petri, epíscopi, mónita et//exémpla sectári, ut, Christo nihil præponéntes et Ecclésiæ tuæ servítio semper//inténti, ad ætérnæ lucis gáudia perducámur. Per Dóminum.
Die 22 februarii
CATHEDRÆ S. PETRI APOSTOLI (F)
Festum Cathedræ Petri hac die iam a sæculo IV Romæ celebratum est, ad//unitatem Ecclesiæ super Apostolum fundatæ significandam.
Ad Officium lectionis
LECTIO PRIOR
De Actibus Apostolórum
11, 1-18
Petrus narrat conversionem gentium
In diébus illis://[1]//Audiérunt autem apóstoli et fratres, qui erant in Iudǽa,//quóniam et gentes recepérunt verbum Dei.//[2]//Cum ascendísset autem Petrus in//Ierúsalem, disceptábant advérsus illum, qui erant ex circumcisióne,//[3]//dicéntes://«Introísti ad viros præpútium habéntes et manducásti cum illis!».///[4]//Incípiens autem Petrus exponébat illis ex órdine dicens://[5]//«Ego eram in//civitáte Ioppe orans et vidi in excéssu mentis visiónem, descéndens vas quoddam//velut línteum magnum quáttuor inítiis submítti de cælo et venit usque ad me;//[6]//in//quod íntuens considerábam et vidi quadrupédia terræ et béstias et reptília et//volatília cæli.//[7]//Audívi autem et vocem dicéntem mihi: “Surgens, Petre, occíde et//mandúca!”.//[8]//Dixi autem: Nequáquam, Dómine, quia commúne aut immúndum//numquam introívit in os meum.//[9]//Respóndit autem vox secúndo de cælo: “Quæ//Deus mundávit, tu ne commúne díxeris”.//[10]//Hoc autem factum est per ter, et//retrácta sunt rursum ómnia in cælum.//[11]//Et ecce conféstim tres viri astitérunt in//domo, in qua erámus, missi a Cæsaréa ad me.//[12]//Dixit autem Spíritus mihi, ut//irem cum illis nihil hǽsitans. Venérunt autem mecum et sex fratres isti, et//ingréssi sumus in domum viri.//[13]//Narrávit autem nobis quómodo vidísset ángelum//ad domum suam stantem et dicéntem: “Mitte in Ioppen et accérsi Simónem, qui//cognominátur Petrus,//[14]//qui loquétur tibi verba, in quibus salvus eris tu et univérsa//domus tua”.//[15]//Cum autem cœpíssem loqui, décidit Spíritus Sanctus super eos//sicut et super nos in inítio.//[16]//Recordátus sum autem verbi Dómini sicut dicébat://“Ioánnes quidem baptizávit aqua, vos autem baptizabímini in Spíritu Sancto”.//[17]//Si ergo æquále donum dedit illis Deus sicut et nobis, qui credídimus in//Dóminum Iesum Christum, ego quis eram qui possem prohibére Deum?».///[18]//His autem audítis acquievérunt et glorificavérunt Deum dicéntes: «Ergo et//géntibus Deus pæniténtiam ad vitam dedit».
RESPONSORIUM
(Lc 22, 32; Mt 16, 17b)
℟.//Ego rogávi pro te, Petre, ut non defíciat fides tua;
*//Et tu, aliquándo//convérsus, confírma fratres tuos.
℣.//Caro et sanguis non revelávit tibi, sed Pater meus, qui est in cælis.
*//Et tu,//aliquándo convérsus, confírma fratres tuos.
LECTIO ALTERA
Ex Sermónibus sancti Leónis Magni papæ
(Sermo 4 de Natali ipsius, 2-3: PL 54, 149-151)
Ecclesia Christi in Petri fidei firmitate consurgit
De toto mundo unus Petrus elígitur, qui et universárum géntium vocatióni, et//ómnibus Apóstolis cunctísque Ecclésiæ pátribus præponátur: ut, quamvis in//pópulo Dei multi sacerdótes sint multíque pastóres, omnes tamen próprie regat//Petrus, quos principáliter regit et Christus. Magnum et mirábile, dilectíssimi,//huic viro consórtium poténtiæ suæ tríbuit divína dignátio; et, si quid cum eo//commúne céteris vóluit esse princípibus, numquam nisi per ipsum dedit//quidquid áliis non negávit.///Omnes dénique Apóstolos Dóminus quid de se hómines opinéntur intérrogat;//et támdiu sermo respondéntium commúnis est, quámdiu humánæ ignorántiæ//ambigúitas explicátur.///At ubi quid hábeat sensus discipulórum exígitur, primus est in Dómini//confessióne, qui primus est in apostólica dignitáte. Qui cum dixísset://*Tu es//*Christus, Fílius Dei vivi,//respóndit ei Iesus://*Beátus es, Simon Bar-Iona, quia//*caro et sanguis non revelávit tibi, sed Pater meus qui in cælis est//; id est, ídeo//beátus es, quia te Pater meus dócuit, nec terréna opínio te feféllit, sed inspirátio//cæléstis instrúxit; et non caro nec sanguis, sed ille me tibi, cuius sum unigénitus//Fílius, indicávit.///*Et ego,//inquit,//*dico tibi://hoc est, sicut Pater meus tibi manifestávit//divinitátem meam, ita et ego tibi notam fácio excelléntiam tuam://*Quia tu es//*Petrus//: id est, cum ego sim inviolábilis petra, ego//*lapis anguláris, qui fácio//*utráque unum,//ego fundaméntum præter quod nemo potest áliud pónere; tamen//tu quoque petra es, quia mea virtúte solidáris, ut quæ mihi potestáte sunt própria,//sint tibi mecum participatióne commúnia.///*Et super hanc petram ædificábo Ecclésiam meam, et portæ ínferi non//*prævalébunt advérsus eam.//Super hanc, inquit, fortitúdinem ætérnum éxstruam//templum, et Ecclésiæ meæ cælo inserénda sublímitas in huius fídei firmitáte//consúrget.///Hanc confessiónem portæ ínferi non tenébunt, mortis víncula non ligábunt://vox enim ista vox vitæ est. Et sicut confessóres suos in cæléstia próvehit, ita//negatóres ad inférna demérgit.///Propter quod dícitur beatíssimo Petro://*Tibi dabo claves regni cælórum. Et//*quæcúmque ligáveris super terram, erunt ligáta et in cælis; et quæcúmque//*sólveris super terram, erunt solúta et in cælis.///Transívit quidem étiam in álios Apóstolos ius potestátis istíus, et ad omnes//Ecclésiæ príncipes decréti huius constitútio commeávit; sed non frustra uni//commendátur, quod ómnibus intimétur. Petro enim ídeo hoc singuláriter créditur,//quia cunctis Ecclésiæ rectóribus Petri forma præpónitur.
RESPONSORIUM
(Cf. Mt 16, 19)
℟.//Simon Petre, ántequam de navi vocárem te, novi te et super plebem meam//príncipem te constítui
*//Et claves regni cælórum trádidi tibi.
℣.//Quodcúmque ligáveris super terram, erit ligátum et in cælis; et//quodcúmque sólveris super terram, erit solútum et in cælis.
*//Et claves regni//cælórum trádidi tibi.
Oratio
Præsta, quǽsumus, omnípotens Deus, ut nullis nos permíttas//perturbatiónibus cóncuti, quos in apostólicæ confessiónis petra solidásti. Per//Dóminum.
Die 23 februarii
S. POLYCARPI, EPISCOPI ET MARTYRIS (c)
Polycarpus, discipulus Apostolorum et episcopus Smyrnensis, hospes Ignatii//Antiocheni, Romam profectus est ad quæstionem de festo Paschatis cum Aniceto//papa tractandam. Martyrium subiit circa annum 155, in stadio civitatis igne//crematus.
Ad Officium lectionis
LECTIO ALTERA
Ex Epístola Ecclésiæ Smyrnénsis de martýrio sancti Polycárpi
(Cap. 13, 2 — 15, 3: Funk 1, 297-299)
Tamquam sacrificium pingue et acceptum
Cum rogus apparátus esset, Polycárpus, sibi detráctis ómnibus vestiméntis et//cíngulo solúto, conabátur étiam se excalceáre, quod prius non faciébat, quia//semper cuncti fidéles contendébant, quisnam celérius corpus eius tángeret; omni//enim bono, propter sanctos mores suos, ille étiam ante martýrium ornátus erat.///Illico nunc ille ómnibus instruméntis circumdabátur, quæ pro rogo paráta//erant. Cum vero et clavis ipsum affígere vellent, dixit: «Sínite me sic; qui enim//dat ignem pati, dabit et sine vestra ex clavis cautióne imperturbátum in pyra//permanére». Illi ergo non clavis defixérunt, sed alligavérunt eum.///Hic vero mánibus in tergum reiéctis ac vinctus, tamquam áries insígnis ex//magno grege ad oblatiónem, víctima acceptábilis Deo præparáta, cælum intúitus,//dixit:///«Dómine Deus omnípotens, Pater dilécti ac benedícti Fílii tui Iesu Christi,//per quem tui notítiam accépimus, Deus angelórum et virtútum et univérsæ//creatúræ totiúsque géneris iustórum in conspéctu tuo vivéntium; benedíco tibi,//quóniam me hac die atque hac hora dignátus es, ut in número mártyrum//accíperem partem cálicis Christi tui ad resurrectiónem in vitam ætérnam ánimæ//et córporis in incorruptióne per Spíritum Sanctum; inter quos útinam suscípiar//hódie coram te tamquam sacrifícium pingue et accéptum, quemádmodum//præparásti et mihi præmonstrásti et nunc adimplevísti, Deus, mendácii néscius//ac verax.///Quaprópter de ómnibus te laudo, tibi benedíco, te glorífico per sempitérnum//et cæléstem pontíficem Iesum Christum, diléctum tuum Fílium, per quem tibi,//cum ipso et Spíritu Sancto, glória et nunc et in futúra sǽcula. Amen».///Et postquam «Amen» emisísset precationémque complevísset, minístri ignis//ignem accendérunt.///Cum vero ingens flamma emicásset, miráculum vídimus nos, quibus illud//spectáre concéssum fuit, qui et ídeo reserváti sumus, ut áliis, quæ contigérunt,//annuntiarémus. Ignis enim fórnicis spéciem præbens, tamquam navis velum a//vento replétum, in círculo corpus mártyris circúmdedit; quod in médio pósitum,//non ut caro assa videbátur, sed véluti panis coctus vel sicut aurum et argéntum in//fornáce candens. Tantam autem nos percépimus suavitátem odóris, ac si tus aut//áliud quoddam pretiosórum arómatum oluísset.
RESPONSORIUM
(Ap 2, 8-9a.10a)
℟.//Angelo ecclésiæ, quæ est Smyrnæ, scribe: Hæc dicit Primus et//Novíssimus, qui fuit mórtuus et vixit: Scio tribulatiónem tuam et paupertátem,//sed dives es;
*//Esto fidélis usque ad mortem et dabo tibi corónam vitæ.
℣.//Nihil horum tímeas, quæ passúrus es. Ecce missúrus est diábolus ex vobis//in cárcerem, ut tentémini.
*//Esto fidélis usque ad mortem et dabo tibi corónam//vitæ.
Oratio
Deus univérsæ creatúræ, qui beátum Polycárpum, epíscopum, in número//mártyrum dignátus es aggregáre, eius nobis intercessióne concéde, ut, cum illo//partem cálicis Christi capiéntes, in vitam resurgámus ætérnam. Per Dóminum.
Die 4 martii
S. CASIMIRI (c)
Filius regis Poloniæ, natus est anno 1458. Virtutes christianas apprime coluit,//præsertim castitatem et in pauperes benignitatem. Fidei zelator, Eucharistiam et//Mariam Virginem devota veneratione prosecutus est. Phtisi consumptus est anno//1484.
Ad Officium lectionis
LECTIO ALTERA
E Vita sancti Casimíri ab auctóre fere æquáli conscrípta
(Cap. 2-3: Acta Sanctorum Martii 1, 347-348)
Posuit thesaurum suum in præceptis Altissimi
Cáritas pæne incredíbilis, non ficta quidem sed sincéra, qua erga//omnipoténtem Deum illo Spíritu divíno fervébat, tam diffúsa erat in corde//Casimíri, tam exundábat, ex intimóque péctore ita extérius effluébat in//próximum, ut nihil ipsi iucúndius, nihil optátius esset, quam non solum própria//erogáre, verum et seípsum totum Christi paupéribus peregrinísque,//valetudináriis, captívis et afflíctis homínibus dédere et elargíri.///Víduis, pupíllis, oppréssis, non modo tutor, non modo curátor, sed et pater//filiúsque ac frater erat.///Hic profécto longam téxere históriam opus esset, si síngula dilectiónis et//amóris summi ópera, quæ in eo erga Deum et hómines viguére, essent//recensénda.///Quantum autem iustítiam colúerit, quantum amplexátus temperántiam fúerit,//quanta prudéntia prǽditus quantáve ánimi fortitúdine atque constántia fultus, in//ea potíssimum ætáte liberióre, qua præcípites et in malum suápte natúra hómines//proni esse consuevére, vix dici aut excogitári potest.///Iustítiam in regno et subiéctis pópulis gubernándis patri cotídie suadébat. Et//si quandóque per incúriam aut humánam imbecillitátem áliquid in regímine//neglegebátur, regem modéste argúere nequáquam omísit.///Inopum et miserabílium hóminum causas æque ac suas tuebátur,//complectebátur, propter quod páuperum defénsor a pópulo nuncupabátur. Nec,//etsi regis fílius et sánguinis magnitúdine sublímis esset, cuíquam se quamtúmvis//húmili et ínfimo hómini, tam conversándo quam loquéndo, diffícilem exhibébat.///Inter mites et páuperes spíritu, quorum est regnum cælórum, pótius quam//inter claros et poténtes huius sǽculi, habéri semper vóluit. Humáni fastígii//dominátum nec ambívit nec oblátum a patre umquam accípere vóluit, métuens//ne divitiárum acúleis, quas Dóminus noster Iesus Christus spinas appellávit,//vulnerarétur ánimus aut terrenárum rerum contágio coinquinarétur.///Vírginem ad finem usque vixísse, virginémque postrémum diem clausísse,//omnes et a cubículo et a secrétis eius, viri máximi et óptimi, quorum adhuc//nonnúlli supérsunt, quibúsve intus et in cute ágnita illíus conversátio fúerat,//assevérant et attestántur.
RESPONSORIUM
(Eccli 29, 14; 1 Tim 6, 11b)
℟.//Pone thesáurum tuum in præcéptis Altíssimi
*//Et próderit tibi magis quam//aurum.
℣.//Sectáre iustítiam, pietátem, fidem, caritátem, patiéntiam,//mansuetúdinem.
*//Et próderit tibi magis quam aurum.
Oratio
Deus omnípotens, cui servíre regnáre est, concéde nobis, beáti Casimíri//intercedénte suffrágio, tibi in sanctitáte et iustítia perpétuo famulári. Per//Dóminum.
Die 7 martii
SS. PERPETUÆ ET FELICITATIS, MARTYRUM (c)
In persecutione Septimii Severi anno 203, Carthagine martyrium subierunt.//Exstat adhuc earum mortis luculentissima narratio, quæ partim ab ipsis//confessoribus, partim a scriptore eiusdem ætatis exarata est.
Ad Officium lectionis
LECTIO ALTERA
E Narratióne martýrii sanctórum mártyrum Carthaginiénsium
(Cap. 18.20-21: edit. van Beek, Noviomagi, 1936, pp. 42.46-52)
Vocati et electi in gloriam Domini
Illúxit dies victóriæ mártyrum, et processérunt de cárcere in amphitheátrum,//quasi in cælum, hílares vultu, decóri, si forte gáudio pavéntes, non timóre.///Prior Perpétua iactáta est, et cóncidit in lumbos. Ita surréxit, et elísam//Felicitátem cum vidísset, accéssit et manum ei trádidit et suscitávit illam. Et//ambæ páriter stetérunt. Et pópuli durítia devícta, revocátæ sunt in portam//Sanaviváriam. Illic Perpétua a quodam tunc catechúmeno, Rústico nómine, qui//ei adhærébat, suscépta et quasi a somno expérgita (ádeo in spíritu et éxtasi//fúerat) circumspícere cœpit; et stupéntibus ómnibus ait: «Quando prodúcimur ad//vaccam illam néscio quam?». Et cum audísset quod iam evénerat, non prius//crédidit nisi quasdam notas vexatiónis in córpore et hábitu suo recognovísset.//Exínde accersítum fratrem suum, et illum catechúmenum, allocúta est, dicens://«In fide state et ínvicem omnes dilígite, et passiónibus nostris ne//scandalizémini».///Item Sáturus in ália porta Pudéntem mílitem exhortabátur, dicens: «Ad//summam certe, sicut præsúmpsi et prædíxi, nullam usque adhuc béstiam sensi.//Et nunc de toto corde credas: ecce pródeo illo, et ab uno morsu leopárdi//consúmmor». Et statim in fine spectáculi leopárdo obiéctus, de uno morsu tanto//perfúsus est sánguine, ut pópulus reverténti illi secúndi baptísmatis testimónium,//reclamáverit: «Salvum lotum, salvum lotum». Plane útique salvus erat qui hoc//modo láverat.///Tunc Pudénti míliti: «Vale, inquit, et meménto fídei et mei; et hæc te non//contúrbent, sed confírment». Simúlque ánsulam de dígito eius pétiit, et vúlneri//suo mersam réddidit ei hereditátem, pignus relínquens illi et memóriam//sánguinis. Exínde iam exánimis prostérnitur cum céteris ad iugulatiónem sólito//loco.///Et cum pópulus illos in médio postuláret, ut gládio penetránti in eórum//córpore óculos suos cómites homicídii adiúngerent, ultro surrexérunt et se quo//volébat pópulus transtulérunt, ante iam osculáti ínvicem, ut martýrium per//sollémnia pacis consummárent.///Céteri quidem immóbiles et cum siléntio ferrum recepérunt: multo magis//Sáturus, qui et prior ascénderat, prior réddidit spíritum; nam et Perpétuam//sustinébat. Perpétua autem, ut áliquid dolóris gustáret, inter ossa compúncta//exululávit, et errántem déxteram tirúnculi gladiatóris ipsa in iúgulum suum//tránstulit. Fortásse tanta fémina áliter non potuísset occídi, quæ ab immúndo//spíritu timebátur, nisi ipsa voluísset.///O fortíssimi ac beatíssimi mártyres! O vere vocáti et elécti in glóriam//Dómini nostri Iesu Christi!
RESPONSORIUM
(Rom 8, 34b-35.37)
℟.//Christus Iesus est ad déxteram Dei, qui étiam interpéllat pro nobis.
*//Quis//nos separábit a caritáte Christi? Tribulátio, an angústia, an persecútio, an fames,//an núditas, an perículum, an gládius?
℣.//In his ómnibus supervíncimus per eum, qui diléxit nos.
*//Quis nos//separábit a caritáte Christi? Tribulátio, an angústia, an persecútio, an fames, an//núditas, an perículum, an gládius?
Oratio
Deus, cuius urgénte caritáte beátæ mártyres Perpétua et Felícitas torméntum//mortis, contémpto persecutóre, vicérunt, da nobis, quǽsumus, eárum précibus, ut//in tua semper dilectióne crescámus. Per Dóminum.
Die 8 martii
S. IOANNIS DE DEO, RELIGIOSI (c)
In Lusitania natus est anno 1495; post vitam periculorum plenam in militia,//meliora exoptans, servitio ægrotorum totum se dedit. Granatæ in Hispania//valetudinarium fundavit et sibi adscivit socios, qui postea Ordinem//Hospitalarium sancti Ioannis de Deo constituerunt. Caritate præcipue erga//egenos et infirmos enituit. Mortuus est in eadem civitate anno 1550.
Ad Officium lectionis
LECTIO ALTERA
Ex Epístolis sancti Ioánnis de Deo religiósi
(Archiv. gen. Ord. Hospit., Quaderno: De las cartas ..., ffº 23//v//-24//r//; 27//rv//: O.//Marcos, Cartas y escritos de Nuestro Glorioso Padre San Juan de Dios, Madrid,//1935, pp. 18-19; 48-50)
Christus fidelis cuncta prævidet
Si Dei misericórdiam respicerémus, numquam, dum in nobis est potéstas, in//bono faciéndo deficerémus; nam cum paupéribus, ex Dei amóre, quod ipse nobis//tríbuit transférimus, centésimum in ætérna beatitúdine promíttit. O felix//emoluméntum, o quæstus beátus! Quis huic mercatóri óptimo quidquid póssidet//non donábit, cum negótium nostrum procúret, et bráchiis pansis flágitet, ut nos//ad eum convertámur et peccáta nostra defleámus et caritáti serviámus in primis//erga nos, dein erga próximos? Ut enim aqua ignem exstínguit, sic cáritas delet//peccátum.///Tot namque páuperes huc véniunt, ut ipse sæpíssime mirer quo modo//sustentári possint; sed Iesus Christus ómnia próvidet et omnes alit. Multi//páuperes in domum Dei véniunt, quia urbs Granáta magna et frigidíssima est,//nunc máxime témpore hiemáli. Plus centum et decem nunc hanc domum//íncolunt infírmi, sani, fámuli, peregríni: cum enim hæc domus generális sit,//ægros omnis géneris et condiciónis récipit: membris captos, mancos, leprósos,//mutos, améntes, paralýticos, porriginósos et álios sénio conféctos et multos//púeros, et ínsuper innúmeros peregrínos et viatóres, qui huc pervéniunt, et illis//ignis et aqua et sal et vasa quibus cibos coquant præbéntur; et pro his ómnibus//nullus est pecúniæ réditus, Christus tamen próvidet.///Itaque ære aliéno hic labóro, et sum captívus propter Iesum Christum. Et//cum ita ære aliéno premar, ut sæpe domo exíre non áudeam propter débita//quibus ténear, et cum vídeam tot páuperes fratres et próximos meos ultra vires//pati, tantísque ærúmnis ópprimi sive in ánimo sive in córpore et néqueam eos//leváre, ádmodum mǽreo, sed Christo confído, novit enim cor meum. Ideo dico://Maledíctus homo, qui confídit in homínibus, et non in Christo tantum; ab//homínibus enim seiúngeris, velis nolis; Christus tamen fidélis est et pérmanens,//Christus namque cuncta prǽvidet. Ipsi iúgiter grátias agámus. Amen.
RESPONSORIUM
(Cf. Is 58, 7-8)
℟.//Frange esuriénti panem tuum et egénos vagos induc in domum;
*//Tunc//erúmpet quasi auróra lumen tuum et anteíbit fáciem tuam iustítia tua.
℣.//Cum víderis nudum, óperi eum et carnem tuam ne despéxeris.
*//Tunc//erúmpet quasi auróra lumen tuum et anteíbit fáciem tuam iustítia tua.
Oratio
Deus, qui beátum Ioánnem misericórdiæ spíritu perfudísti, da, quǽsumus, ut,//caritátis ópera exercéntes, inter eléctos in regno tuo inveníri mereámur. Per//Dóminum.
Die 9 martii
S. FRANCISCÆ ROMANÆ, RELIGIOSÆ (c)
Romæ nata est anno 1384; adhuc iuvenis matrimonio copulata, tres peperit//filios. Temporibus calamitosis vivens, bona pauperibus distribuit, ægrotis//ministravit; mirabilis fuit in vita actuosa erga egenos et in virtutibus colendis,//præsertim humilitate et patientia. Anno 1425 Congregationem instituit//Oblatarum sub regula S. Benedicti. Mortua est anno 1440.
Ad Officium lectionis
LECTIO ALTERA
E Vita sanctæ Francíscæ Románæ religiósæ a María Magdaléna Anguillária//prǽside Oblatárum Turris Speculórum conscrípta
(Cap. 6-7: Acta Sanctorum Martii 2, *185-*187)
De patientia et caritate sanctæ Franciscæ
Non in extérnis tantum fortúnæ bonis probávit Francíscæ patiéntiam Deus,//sed in ipso quoque illíus córpore múltiplex súmere vóluit experiméntum per//morbos, quibus diutúrnis gravibúsque, ut dictum est dicetúrque deínceps, fuit//exércita; sic tamen ut nullus impatiéntiæ motus in ea observátus sit umquam,//nulla displicéntia alicúius obséquii quantúmvis inépte sibi exhíbiti.///Per filiórum, quos tenérrime diligébat, immatúra fúnera, constántiam suam//Francísca probávit, ánimo semper tranquíllo divínæ sese voluntáti aptans et//grátias agens in iis quæ accidébant. Pari constántia maledicórum ac sibi//detrahéntium, deque ipsíus vivéndi modo male loquéntium linguas pértulit; ne//mínimæ quidem aversiónis indícium ab iis demónstrans persónis, quas de se//suísque rebus pérperam sentíre ac loqui nóverat; sed bonum pro malo reddens,//solébat Deum pro ipsis contínuo deprecári.///Quóniam ipsam non elégerat Deus ut sibi soli sancta foret, sed ut colláta sibi//divínitus dona in proximórum spiritálem ac corporálem salútem convérteret,//tanta illam amabilitáte instrúxerat, ut cuicúmque ágere cum ipsa contigísset, is//íllico sentíret illíus amóre æstimationéque captum se, atque ad omne ipsíus//arbítrium fléxilem. Ea namque verbis suis divínæ virtútis efficácia ínerat, ut//brevi sermóne afflíctis et ægris ánimis, solámen fáceret, inquiétos sedáret,//mitigáret irátos, reconciliáret inimícos, inveteráta ódia rancorésque exstíngueret,//et meditátam paratámque vindíctam sæpe sǽpius impedíret, verbo uno ut//frenásse hóminum quorumcúmque afféctus, et eos quocúmque vellet dúcere//posse viderétur.///Quare ex omni parte recurrebátur ad Francíscam, velut ad asýlum//tutíssimum, nec ab ea quisquam nisi consolátus recedébat, quamvis líbere ipsa et//peccáta reprehénderet, et quæ nóxia erant Deóque ingráta citra formídinem//castigáret.///Grassabántur Romæ morbi várii, mortáles passim et pestíferi hábiti, in//quibus non dubitávit sancta, spreto contagiónis perículo, exhibére víscera//misericórdiæ erga míseros et opis índigos aliénæ; quos fácile repértos primum ad//expiánda per compassiónem inducébat, sédulo deínde iuvábat ministério,//amánter exhórtans ut de manu Dei hoc qualecúmque incómmodum libénter//acceptárent, et pro eius amóre tolerárent, qui tam multa prior pro ipsis tulísset.///Non erat conténta iis, quos domi suæ collígere póterat, infírmis curándis//Francísca; sed in suis illos mapálibus atque hospitálibus públicis requirébat,//ibíque invéntis refovébat sitim, componébat lectos, obligábat úlcera; quæ quanto//fœtentióra erant et magis stómacho suo contrária, tanto diligéntius accuratiúsque//tractábat. Solébat étiam in Campum Sanctum iens cibos et delicatióra obsónia//deférre secum, inter magis índigos distribuénda; domum autem revértens//referébat detríta indusiórum frágmina et páuperes pannos immundítia plenos,//quos diligénter elútos probéque resártos, tamquam ipsi Dómino suo servitúros,//curióse complicábat atque inter odóres reponébat.///Per annos omníno trigínta hoc inserviéndi infírmis atque hospitálibus//ministérium secúta Francísca est, dum scílicet in sui maríti domo esset, frequens//ad hospitália Sanctæ Maríæ et Sanctæ Cæcíliæ in Transtíberim, ad áliud Sancti//Spíritus in Sáxea, quartúmque in Campo Sancto. Et quóniam eiúsmodi//contagiónum témpore non solum diffícile erat inveníre médicos, qui curárent//córpora, sed étiam sacerdótes, qui necessáriam animábus medicínam fácerent,//ipsa eos requirébat adducebátque ad tales, qui iam ad suscipiénda pæniténtiæ et//eucharístiæ sacraménta dispósiti erant; quod ut pro arbítrio suo commódius//fáceret, alébat suis impéndiis sacerdótem, qui ad prædícta accédens hospitália,//præscríptos a se infírmos visitáret.
RESPONSORIUM
(Cf. Rut 3, 10a.11b; cf. Iudt 13, 19a)
℟.//Benedícta es a Dómino;
*//Scit enim omnis pópulus mulíerem te esse//virtútis.
℣.//Nomen tuum Dóminus ita magnificávit, ut non recédet laus tua de ore//hóminum.
*//Scit enim omnis pópulus mulíerem te esse virtútis.
Oratio
Deus, qui nobis in beáta Francísca singuláre dedísti coniugális et monásticæ//conversatiónis exémplar, fac nos tibi perseveránter deservíre, ut in ómnibus vitæ//adiúnctis te conspícere et sequi valeámus. Per Dóminum.
Die 17 martii
S. PATRICII, EPISCOPI (c)
Natus in Britannia maiore circa annum 385, iuvenis captivus in Hiberniam//delatus est et ad ovium custodiam deputatus. Libertate recepta, inter clericos//adscribi voluit et, Hiberniæ episcopus creatus, populos illius insulæ alacriter//evangelizavit, multos ad fidem convertit Ecclesiamque illam ordinavit. Mortuus//est apud civitatem Donum (Down) anno 461.
Ad Officium lectionis
LECTIO ALTERA
Ex Confessióne sancti Patrícii epíscopi
(Cap. 14-16: PL 53, 808-809)
Populi multi per me in Deum renati sunt
Indeféssam grátiam ago Deo meo, qui me fidélem servávit in die tentatiónis//meæ, ita ut hódie confidénter ófferam illi sacrifícium, ut hóstiam vivéntem//ánimam meam Christo Dómino meo, qui me servávit ab ómnibus angústiis meis;//ut et dicam: Quis ego sum, Dómine, vel quæ est vocátio mea, qui mihi tantam//divinitátem cooperuísti? ita ut hódie in géntibus constánter exsultárem et//magnificárem nomen tuum, ubicúmque fúero, nec non in secúndis, sed étiam in//pressúris; ut quidquid mihi evénerit, sive bonum sive malum, æquáliter debérem//suscípere et Deo grátias semper ágere, qui mihi osténdit, ut indubitábilem eum//sine fine créderem, et qui me audíerit; ut et ego ínscius sim in novíssimis diébus//hoc opus tam pium et tam miríficum adíre aggréderer, ita ut imitárer quóspiam//illos, quos ante Dóminus iam olim prædíxerat prænuntiatúros Evangélium suum,//*in testimónium ómnibus géntibus//.///Unde mihi hæc sapiéntia, quæ in me non erat, qui nec númerum diérum//nóveram, neque Deum sapiébam? Unde mihi póstmodum donum tam magnum,//tam salúbre, Deum agnóscere vel dilígere, sed ut pátriam et paréntes amítterem//et venírem ad Hibérnas gentes Evangélium prædicáre, et ab incrédulis//contumélias perférre, ut haurírem oppróbrium peregrinatiónis meæ, et//persecutiónes multas, usque ad víncula, et ut darem ingenuitátem meam pro//utilitáte aliórum?///Et si dignus fúero, promptus sum ut étiam ánimam meam incunctánter et//libentíssime pro nómine eius, et ibi opto impéndere eam usque ad mortem, si//Dóminus mihi indulgéret. Quia valde débitor sum Deo, qui mihi tantam grátiam//donávit, ut pópuli multi per me in Deum renasceréntur et póstmodum//consummaréntur; et ut clérici ubíque illis ordinaréntur ad plebem nuper//veniéntem ad credulitátem, quam sumpsit Dóminus ab extrémis terræ, sicut olim//promíserat per prophétas://*Ad te gentes vénient ab extrémis terræ et dicent: Sicut//*falsa comparavérunt patres nostri idóla et non est utílitas in eis//. Et íterum://*Pósui//*te lumen in géntibus, ut sis in salútem usque ad extrémum terræ//.///Et ibi volo exspectáre promíssum ipsíus, qui útique numquam fallit, sicut in//Evangélio pollicétur://*Vénient ab oriénte et occidénte et recúmbent cum Abraham//*et Isaac et Iacob, sicut crédimus//, ab omni mundo ventúri sunt credéntes.
RESPONSORIUM
(Rom 15, 15b-16; 1, 9)
℟.//Grátia data est mihi a Deo, ut sim miníster Christi Iesu ad gentes,//cónsecrans evangélium Dei,
*//Ut fiat oblátio géntium accépta, sanctificáta in//Spíritu Sancto.
℣.//Patri sérvio in spíritu meo in evangélio Fílii eius.
*//Ut fiat oblátio géntium//accépta, sanctificáta in Spíritu Sancto.
Oratio
Deus, qui ad prædicándam Hibérniæ pópulis glóriam tuam beátum//Patrícium, epíscopum, providísti, eius méritis et intercessióne concéde, ut, qui//christiáno nómine gloriántur, tua mirabília homínibus iúgiter annúntient. Per//Dóminum.
Die 18 martii
S. CYRILLI HIEROSOLYMITANI, EPISCOPI ET ECCLESIÆ//DOCTORIS (c)
Parentibus christianis anno 315 natus, in cathedra Hierosolymitana Maximo//episcopo successit anno 348. In quæstionibus arianis implicatus, non semel//exsilio mulctatus est. Eius navitatem pastoralem testantur orationes, quibus//orthodoxam doctrinam, sacram Scripturam et traditiones fidelibus explicavit.//Mortuus est anno 386.
Ad Officium lectionis
LECTIO ALTERA
Ex Catechésibus sancti Cyrílli Hierosolymitáni epíscopi
(Catech. 3, 1-3: PG 33, 426-430)
Pura vasa ad susceptionem Sancti Spiritus præparate
*Lætámini, cæli, et exsúltet terra//, propter eos qui aspergéndi sunt hyssópo et//mundándi hyssópo intellectuáli, virtúte illíus qui témpore passiónis hyssópi et//arúndinis ópera potátus est. Ac cæléstes quidem virtútes gáudeant; ánimæ vero,//quæ intellegíbili Sponso copulándæ sunt, se prǽparent.//*Vox//enim//*clamántis in//*desérto: Paráte viam Dómini.///Morem ítaque gérite, o iustítiæ fílii, Ioánni adhortánti et dicénti://*Dirígite//*viam Dómini//; auférte ómnia impediménta et offendícula, ut ad vitam ætérnam//recta pergátis. Pura per sincéram fidem ánimæ vasa ad susceptiónem Sancti//Spíritus præparáte. Incípite vestiménta vestra per pæniténtiam ablúere, ut ad//sponsi thálamum vocáti, mundi reperiámini.///Sponsus enim omnes sine discrímine vocat, quóniam liberális et larga est//grátia, et alta præcónum voce omnes colligúntur; ipse vero deínceps discérnit//eos, qui in núptias illas, baptísmi figuratríces, ingrediúntur.///Ne contíngat nunc quemquam eórum, qui nómina dedérunt, illud audíre://*Amíce, quómodo huc intrásti non habens vestem nuptiálem?///Utinam vero líceat vobis ómnibus audíre://*Bene, serve bone et fidélis; super//*pauca fuísti fidélis, super multa te constítuam: intra in gáudium Dómini tui.///Háctenus enim extra portam stetístis; contíngat vero ut omnes vos dícere//possítis://*Intulit me rex in promptuárium suum. Exsúltet ánima mea in Dómino;//*índuit me vestiménto salútis et túnica lætítiæ; quasi sponso circumpósuit mihi//*mitram et tamquam sponsam ornávit me auro mundo.///Ut inveniátur ómnium vestrum ánima, non habens máculam aut rugam aut//áliquid huiúsmodi, non dico, ántequam grátiam consequámini (quómodo enim,//qui ad remissiónem peccatórum vocáti estis?), sed ut, cum grátia dábitur,//consciéntia nihil damnatiónis gerens ad efféctum grátiæ concúrrat.///Magna profécto res est, fratres, et singulári cautióne ad illam accédite.//Sistétur unusquísque vestrum coram Deo, multis angelórum exercítibus//myriádibus præséntibus. Spíritus Sanctus ánimas vestras obsignatúrus est,//deligéndi estis in milítiam magno regi.///Itaque paráte vos et instrúcti estóte; non candidíssimos induéntes//vestimentórum ámbitus, sed ánimæ sibi bene cónsciæ pietátem.
RESPONSORIUM
(Mal 2, 6; Ps 88 (89), 22)
℟.//Lex veritátis fuit in ore eius et iníquitas non est invénta in lábiis eius;
*//In//pace et in æquitáte ambulávit mecum, dicit Dóminus.
℣.//Manus enim mea firma erit cum eo et bráchium meum confortábit eum.
*//In pace et in æquitáte ambulávit mecum, dicit Dóminus.
Oratio
Deus, qui Ecclésiam tuam per beátum Cyríllum, epíscopum, ad mystéria//salútis profúndius attingénda mirabíliter adduxísti, da nobis, eius intercessióne,//Fílium tuum ita agnóscere, ut vitam abundántius habeámus. Per Dóminum.
Die 19 martii
S. IOSEPH, SPONSI BEATÆ MARIÆ VIRGINIS (S)

Ad Officium lectionis
LECTIO PRIOR
De Epístola ad Hebrǽos
11, 1-16
Fides sanctorum patrum
Fratres://[1]//Est fides sperandórum substántia, rerum arguméntum non//apparéntium.//[2]//In hac enim testimónium consecúti sunt senióres.///[3]//Fide intellégimus aptáta esse sǽcula verbo Dei, ut ex invisibílibus visibília//facta sint.///[4]//Fide ampliórem hóstiam Abel quam Cain óbtulit Deo, per quam//testimónium consecútus est esse iustus, testimónium perhibénte munéribus eius//Deo, et per illam defúnctus adhuc lóquitur.///[5]//Fide Henoch translátus est, ne vidéret mortem, et//*non inveniebátur, quia//*tránstulit illum Deus//; ante translatiónem enim testimónium accépit//*placuísse//*Deo//.//[6]//Sine fide autem impossíbile placére; crédere enim opórtet accedéntem ad//Deum quia est et inquiréntibus se remunerátor fit.///[7]//Fide Noe respónso accépto de his, quæ adhuc non videbántur, revéritus//aptávit arcam in salútem domus suæ; per quam damnávit mundum, et iustítiæ,//quæ secúndum fidem est, heres est institútus.///[8]//Fide vocátus Abraham obœdívit in locum exíre, quem acceptúrus erat in//hereditátem, et exívit nésciens quo iret.///[9]//Fide peregrinátus est in terra promissiónis tamquam in aliéna in cásulis//habitándo cum Isaac et Iacob, coherédibus promissiónis eiúsdem;//[10]//exspectábat//enim fundaménta habéntem civitátem, cuius ártifex et cónditor Deus.///[11]//Fide — et ipsa Sara stérilis — virtútem in conceptiónem séminis accépit//étiam præter tempus ætátis, quóniam fidélem crédidit esse, qui promíserat;//[12]//propter quod et ab uno orti sunt, et hoc emórtuo,//*tamquam sídera cæli//in//multitúdine//*et sicut aréna, quæ est ad oram maris innumerábilis//.///[13]//Iuxta fidem defúncti sunt omnes isti, non accéptis promissiónibus, sed a//longe eas aspiciéntes et salutántes et confiténtes quia peregríni et hóspites sunt//supra terram;//[14]//qui enim hæc dicunt, signíficant se pátriam inquírere.//[15]//Et si//quidem illíus meminíssent, de qua exíerant, habébant útique tempus reverténdi;//[16]//nunc autem meliórem áppetunt, id est cæléstem. Ideo non confúnditur Deus//vocári Deus eórum, parávit enim illis civitátem.
RESPONSORIUM
(Rom 4, 20.22; Iac 2, 22)
℟.//In repromissióne Dei non hæsitávit diffidéntia, sed confortátus est fide,//dans glóriam Deo;
*//Ideo reputátum est illi ad iustítiam.
℣.//Fides cooperabátur opéribus illíus et ex opéribus fides consummáta est.
*//Ideo reputátum est illi ad iustítiam.
LECTIO ALTERA
Ex Sermónibus sancti Bernardíni Senénsis presbýteri
(Sermo 2, de S. Ioseph: Opera 7, 16. 27-30)
Fidelis nutritius atque custos
Omnium singulárium gratiárum alícui rationáli creatúræ communicatárum//generális régula est, quod, quandocúmque divína grátia éligit áliquem ad//áliquam grátiam singulárem, seu ad áliquem sublímem statum, ómnia charísmata//donat, quæ illi persónæ sic eléctæ et eius offício necessária sunt atque illam//copióse décorant.///Quod máxime verificátum est in sanctíssimo Ioseph, putatívo patre Dómini//Iesu Christi et vero sponso regínæ mundi et dóminæ angelórum, qui ab ætérno//Patre eléctus est fidélis nutrítius atque custos principálium thesaurórum suórum,//scílicet Fílii eius et sponsæ suæ; quod offícium fidelíssime prosecútus est. Cui//proptérea Dóminus ait://*Serve bone et fidélis, intra in gáudium Dómini tui//.///Si cómpares Ioseph ad totam Ecclésiam Christi, nonne iste est homo eléctus//et speciális per quem et sub quo Christus est ordináte et honéste introdúctus in//mundum? Si ergo Vírgini Matri tota Ecclésia sancta débitrix est, quia per eam//Christum suscípere dignáta est; sic profécto post eam huic debet grátiam et//reveréntiam singulárem.///Ipse enim est cláusula véteris testaménti, in qua patriarchális et prophetális//dígnitas promíssum conséquitur fructum. Porro hic est solus, qui corporáliter//possédit quod eis divína dignátio repromísit.///Profécto dubitándum non est, quod Christus familiaritátem, reveréntiam//atque sublimíssimam dignitátem, quam illi exhíbuit dum ágeret in humánis//tamquam fílius patri suo, in cælis útique non negávit, quin pótius complévit et//consummávit.///Unde non immérito a Dómino subinfértur://*Intra in gáudium Dómini tui//.//Unde, licet gáudium ætérnæ beatitúdinis in cor hóminis intret, máluit tamen//Dóminus ei dícere://*Intra in gáudium//, ut mýstice innuátur quod gáudium illud//non solum in eo sit intra, sed úndique illum circúmdans et absórbens et ipsum//velut abýssus infiníta submérgens.///Meménto ígitur nostri, beáte Ioseph, et tuæ oratiónis suffrágio apud tuum//putatívum Fílium intercéde; sed et beatíssimam Vírginem sponsam tuam nobis//propítiam redde, quæ mater est eius, qui cum Patre et Spíritu Sancto vivit et//regnat per infiníta sǽcula. Amen.
RESPONSORIUM
(Cf. Eccli 51, 2-3)
℟.//Fecit me Deus quasi patrem regis et dóminum univérsæ domus eius;
*//Exaltávit me, ut salvos fáceret multos pópulos.
℣.//Adiútor et protéctor factus est mihi Dóminus in salútem.
*//Exaltávit me, ut//salvos fáceret multos pópulos.
Oratio
Præsta, quǽsumus, omnípotens Deus, ut humánæ salútis mystéria, cuius//primórdia beáti Ioseph fidéli custódiæ commisísti, Ecclésia tua, ipso//intercedénte, iúgiter servet implénda. Per Dóminum.
Die 23 martii
S. TURIBII DE MOGROVEJO, EPISCOPI (c)
Natus in Hispania circa annum 1538, ius didicit Salmanticæ. Episcopus//Limæ electus anno 1580 Americam petiit. Apostolico zelo flagrans, sæpe//celebravit synodos et concilia, quæ vitam religiosam totius regionis maxime//promoverunt. Iura Ecclesiæ strenue defendit, gregi sibi commisso assidue//providit, illum sæpe invisens, dum etiam pro autochthonibus maximas impendit//curas. Mortuus est anno 1606.
Ad Officium lectionis
LECTIO ALTERA
Ex Decréto//*Christus Dóminus//Concílii Vaticáni secúndi de pastoráli//episcopórum múnere in Ecclésia
(Nn. 12-13.16)
Ad omne opus bonum parati
In exercéndo suo múnere docéndi, Christi Evangélium homínibus annúntient,//quod inter præcípua episcopórum múnera éminet, eos in Spíritus fortitúdine ad//fidem vocántes aut in fide viva confirmántes; íntegrum Christi mystérium ipsis//propónant, illas nempe veritátes, quarum ignorántia Christi ignorántia est,//itémque viam quæ divínitus reveláta est ad glorificatiónem Dei atque eo ipso ad//beatitúdinem ætérnam consequéndam.///Osténdant ínsuper res ipsas terréstres et humána institúta, secúndum Dei//creatóris consílium, ad hóminum salútem quoque ordinári et ídeo ad//ædificatiónem córporis Christi non parum conférre posse.///Edóceant ídeo quanti, iuxta doctrínam Ecclésiæ, æstimánda sit persóna//humána, cum sua libertáte et ipsa córporis vita; família eiúsque únitas et//stabílitas, prolísque procreátio et educátio; civíle consórtium cum suis légibus et//professiónibus; labor et ótia, artes et téchnica invénta; paupértas et opum//affluéntia; ratiónes dénique expónant, quibus solvéndæ sunt de bonórum//materiálium possessióne, increménto ac recta distributióne, de pace et bello, de//fratérna ómnium populórum conversatióne gravíssimæ quæstiónes.///Doctrínam christiánam propónant ratióne témporum necessitátibus aptáta,//quæ scílicet respóndeat difficultátibus et quæstiónibus, quibus máxime hómines//premúntur et angúntur; eándem doctrínam quoque tueántur, ipsos fidéles//docéntes illam deféndere et propagáre. In eádem tradénda, matérnam Ecclésiæ//sollicitúdinem cómprobent erga omnes hómines, sive fidéles sive non fidéles, et//peculiári cura prosequántur páuperes et tenuióres, quos evangelizáre misit eos//Dóminus.///In exercéndo suo múnere patris ac pastóris, sint epíscopi in médio suórum,//sicut qui minístrant, boni pastóres qui cognóscunt suas oves quosque et ipsæ//cognóscunt, veri patres qui spíritu dilectiónis et sollicitúdinis erga omnes//præstant, quorúmque auctoritáti divínitus quidem collátæ omnes grato ánimo//sese subíciunt. Integram sui gregis famíliam ita cóngregent atque effórment, ut//omnes, officiórum suórum cónscii, in communióne caritátis vivant et operéntur.///Quæ ut efficáciter fácere váleant, epíscopi,//*ad omne opus bonum paráti et//*ómnia sustinéntes propter eléctos//, vitam suam ita órdinent opórtet, ut//necessitátibus témporum accommodáta sit.
RESPONSORIUM
(Cf. 1 Petr 5, 2-4; Act 20, 28)
℟.//Páscite gregem Dei, forma facti gregis;
*//Et cum apparúerit Princeps//pastórum, percipiétis immarcescíbilem glóriæ corónam.
℣.//Atténdite univérso gregi, in quo vos Spíritus Sanctus pósuit epíscopos//páscere ecclésiam Dei.
*//Et cum apparúerit Princeps pastórum, percipiétis//immarcescíbilem glóriæ corónam.
Oratio
Deus, qui Ecclésiam tuam beáti Turíbii epíscopi apostólicis curis zelóque//veritátis auxísti, concéde, ut pópulus tibi sacrátus fídei et sanctitátis nova semper//increménta suscípiat. Per Dóminum.
Die 25 martii
IN ANNUNTIATIONE DOMINI (S)

Ad Officium lectionis
LECTIO PRIOR
De libro primo Chronicórum
17, 1-15
Vaticinium de filio David
[1]//Cum habitáret David in domo sua, dixit ad Nathan prophétam: «Ecce ego//hábito in domo cédrina, arca autem fœderis Dómini sub péllibus est».//[2]//Et ait//Nathan ad David: «Omnia, quæ in corde tuo sunt, fac; Deus enim tecum est».///[3]//Igitur nocte illa factus est sermo Dei ad Nathan dicens://[4]//«Vade et lóquere//David servo meo: Hæc dicit Dóminus: Non ædificábis tu mihi domum ad//habitándum;//[5]//neque enim mansi in domo ex eo témpore, quo edúxi Israel usque//ad hanc diem, sed fui semper migrans de tabernáculo in tabernáculum et de//habitatióne in habitatiónem.//[6]//Ubicúmque ambulábam in omni Israel, numquid//locútus sum uni iúdicum Israel, quibus præcéperam, ut páscerent pópulum//meum, et dixi: Quare non ædificástis mihi domum cédrinam?//[7]//Nunc ítaque, sic//loquéris ad servum meum David: Hæc dicit Dóminus exercítuum: Ego tuli te,//cum in páscuis sequeréris gregem, ut esses dux pópuli mei Israel;//[8]//et fui tecum,//quocúmque perrexísti, et interféci omnes inimícos tuos coram te fecíque tibi//nomen quasi uníus magnórum, qui celebrántur in terra.//[9]//Et dedi locum pópulo//meo Israel et plantávi eum, ut habitáret in eo, et ultra non commovébitur, nec//fílii iniquitátis átterent eos sicut in princípio//[10]//et ex diébus, quibus dedi iúdices//pópulo meo Israel et humiliávi univérsos inimícos tuos. Annúntio ergo tibi quod//ædificatúrus sit domum tibi Dóminus.//[11]//Cumque impléveris dies tuos, ut vadas//ad patres tuos, suscitábo semen tuum post te, quod erit de fíliis tuis, et stabíliam//regnum eius.//[12]//Ipse ædificábit mihi domum et firmábo sólium eius usque in//ætérnum.//[13]//Ego ero ei in patrem et ipse erit mihi in fílium; et misericórdiam//meam non áuferam ab eo, sicut ábstuli ab eo, qui ante te fuit.//[14]//Et státuam eum in//domo mea et in regno meo usque in sempitérnum et thronus eius erit firmíssimus//in perpétuum».///[15]//Iuxta ómnia verba hæc et iuxta univérsam visiónem istam, sic locútus est//Nathan ad David.
RESPONSORIUM
(Cf. Lc 1, 26-32)
℟.//Missus est Gábriel ángelus ad Maríam Vírginem desponsátam Ioseph,//núntians ei verbum; et expavéscit Virgo de lúmine. Ne tímeas, María, invenísti//grátiam apud Dóminum:
*//Ecce concípies et páries et vocábitur Altíssimi Fílius.
℣.//Ave, María, grátia plena; Dóminus tecum.
*//Ecce concípies et páries et//vocábitur Altíssimi Fílius.
LECTIO ALTERA
Ex Epístolis sancti Leónis Magni papæ
(Epist. 28, ad Flavianum, 3-4: PL 54, 763-767)
Sacramentum reconciliationis nostræ
Suscépta est a maiestáte humílitas, a virtúte infírmitas, ab æternitáte//mortálitas; et ad resolvéndum condiciónis nostræ débitum, natúra inviolábilis//natúræ est uníta passíbili, ut, quod nostris remédiis congruébat, unus atque idem//mediátor Dei et hóminum, homo Iesus Christus, et mori posset ex uno et mori//non posset ex áltero.///In íntegra ergo veri hóminis perfectáque natúra verus natus est Deus, totus in//suis, totus in nostris. Nostra autem dícimus, quæ in nobis ab inítio Creátor//cóndidit et quæ reparánda suscépit.///Nam illa, quæ decéptor íntulit et homo decéptus admísit, nullum habuérunt//in Salvatóre vestígium. Nec, quia communiónem humanárum súbiit//infirmitátum, ídeo nostrórum fuit párticeps delictórum.///Assúmpsit formam servi sine sorde peccáti, humána augens, divína non//mínuens: quia exinanítio illa, qua se invisíbilis visíbilem prǽbuit et Creátor ac//Dóminus ómnium rerum unus vóluit esse mortálium, inclinátio fuit miseratiónis,//non deféctio potestátis. Proínde, qui manens in forma Dei fecit hóminem, idem//in forma servi factus est homo.///Ingréditur ergo hæc mundi ínfima Fílius Dei, de cælésti sede descéndens et a//patérna glória non recédens, novo órdine, nova nativitáte generátus.///Novo órdine, quia, invisíbilis in suis, visíbilis factus est in nostris;//incomprehensíbilis, vóluit comprehéndi; ante témpora manens, esse cœpit ex//témpore; universitátis Dóminus servílem formam, obumbráta maiestátis suæ//immensitáte, suscépit; impassíbilis Deus non dedignátus est homo esse passíbilis//et immortális mortis légibus subiacére.///Qui enim verus est Deus, idem verus est homo et nullum est in hac unitáte//mendácium, dum ínvicem sunt et humílitas hóminis et altitúdo Deitátis.///Sicut enim Deus non mutátur miseratióne, ita homo non consúmitur//dignitáte. Agit enim utráque forma, cum alteríus communióne, quod próprium//est: Verbo scílicet operánte quod Verbi est, et carne exsequénte quod carnis est.///Unum horum corúscat miráculis, áliud succúmbit iniúriis. Et sicut Verbum ab//æqualitáte patérnæ glóriæ non recédit, ita caro natúram nostri géneris non//relínquit.///Unus enim idémque est, quod sæpe dicéndum est, vere Dei Fílius, et vere//hóminis fílius. Deus per id quod//*in princípio erat Verbum et Verbum erat apud//*Deum et Deus erat Verbum//; homo per id quod//*Verbum caro factum est, et//*habitávit in nobis//.
RESPONSORIUM

℟.//Súscipe verbum, Virgo María, quod tibi a Dómino per Angelum//transmíssum est: concípies et páries Deum páriter et hóminem,
*//Ut benedícta//dicáris inter omnes mulíeres.
℣.//Páries quidem fílium et virginitátis non patiéris detriméntum: efficiéris//grávida et eris mater semper intácta.
*//Ut benedícta dicáris inter omnes mulíeres.
Oratio
Deus, qui Verbum tuum in útero Vírginis Maríæ veritátem carnis humánæ//suscípere voluísti, concéde, quǽsumus, ut, qui Redemptórem nostrum Deum et//hóminem confitémur, ipsíus étiam divínæ natúræ mereámur esse consórtes. Per//Dóminum.
Die 2 aprilis
S. FRANCISCI DE PAOLA, EREMITÆ (c)
Paulæ in Calabria natus est anno 1416. Congregationem eremiticam ab ipso//institutam et postea in Ordinem Minimorum mutatam Sedes Apostolica//confirmavit anno 1506. Mortuus est Turonis in Gallia anno 1507.
Ad Officium lectionis
LECTIO ALTERA
Ex Epístolis sancti Francísci de Páola
(Epistola a. 1486: A. Galuzzi, Origini dell’Ordine dei Minimi, Romæ, 1967, pp.//121-122)
Convertimini corde sincero
Dóminus noster Iesus Christus, qui summa remunerátur magnanimitáte,//vobis labóris mercédem persólvat.///Malum defúgite, depéllite perícula. Nos autem et omnes fratres nostri, etsi//indígni, a Deo Patre ab eiúsque Fílio Iesu Christo necnon a Vírgine Matre María//constánter precámur, ne ipsi vobis desint in animárum corporúmque vestrórum//salúte persequénda.///Vos ígitur, fratres, veheménter exhórtor, ut prudénter diligentérque animárum//vestrárum salúti óperam detis. Mors certa, brevis vita, quæ sicut fumus//evanéscit.///Itaque mentem defígite in passióne Dómini nostri Iesu Christi, qui erga nos//amóre succénsus, de cælo descéndit ad nos rediméndos; qui pro nobis omnes//ánimi cruciátus et córporis tulit nec ullum supplícium vitávit. Ipse nobis perféctæ//exémplum prǽbuit patiéntiæ et amóris; nos ergo in rebus advérsis patiéntes//simus opórtet.///Odium et inimicítias depónite; próvide vobis a verbis durióribus párcite, quæ//si emíssa fúerint de ore vestro, non pígeat ex vestro ore proférre medicaménta,//unde facta sunt vúlnera: sicque vobis ínvicem parcátis, ut ne póstmodum illátæ//iniúriæ mémores sitis. Memória enim malítiæ iniúria est, compleméntum furóris,//custódia peccáti, ódium iustítiæ, sagítta rubiginósa, venénum ánimæ, dissipátio//virtútum, vermis mentis, confúsio oratiónis, lacerátio petitiónum, quæ fiunt Deo,//alienátio caritátis, clavus fixus in ánima, iníquitas numquam dórmiens, peccátum//numquam defíciens et mors cotidiána.///Dilígite pacem, pretiosíssimum thesáurum quam qui máxime optándus. Iam//scitis peccáta nostra Deum in iram concitáre: vos ergo pæniteámini opórtet, ut//Deus vobis miséricors parcat. Quod hómines celámus, maniféstum est Deo;//convertímini ítaque corde sincéro. Sic vívite ut benedictiónem Dómini colligátis//et pax Dei Patris nostri sit semper vobíscum.
RESPONSORIUM
(2 Cor 4, 11.16)
℟.//Semper nos qui vívimus, in mortem trádimur propter Iesum,
*//Ut et vita//Iesu manifestétur in carne nostra mortáli.
℣.//Licet is, qui foris est, noster homo corrúmpitur, tamen is, qui intus est,//renovátur de die in diem.
*//Ut et vita Iesu manifestétur in carne nostra mortáli.
Oratio
Deus, humílium celsitúdo, qui beátum Francíscum sanctórum tuórum glória//sublimásti, tríbue, quǽsumus, ut, eius méritis et exémplo, promíssa humílibus//prǽmia felíciter consequámur. Per Dóminum.
Die 4 aprilis
S. ISIDORI, EPISCOPI ET ECCLESIÆ DOCTORIS (c)
Natus est circa annum 560 apud Hispalim (Sevilla), in Hispania; post mortem patris, a//fratre Leandro educatus fuit. Episcopus suæ civitatis creatus, multa scripsit//erudite, plura congregavit et rexit concilia in Hispania, in quibus multa sapienter//ordinata sunt. Mortuus est anno 636.
Ad Officium lectionis
LECTIO ALTERA
E libris Sententiárum sancti Isidóri epíscopi
(Lib. 3, 8-10: PL 83, 679-682)
Scriba doctus in regno cælorum
Oratiónibus mundámur, lectiónibus instrúimur; utrúmque bonum, si líceat; si//non líceat, mélius est oráre quam légere.///Qui vult cum Deo semper esse, frequénter debet oráre, frequénter et légere.//Nam cum orámus, cum Deo ipsi lóquimur; cum vero légimus, Deus nobíscum//lóquitur.///Omnis proféctus ex lectióne et meditatióne procédit. Quæ enim nescímus,//lectióne díscimus, quæ autem didícimus, meditatiónibus conservámus.///Géminum confert donum léctio sanctárum Scripturárum: sive quia//intelléctum mentis érudit, seu quod a mundi vanitátibus abstráctum hóminem ad//amórem Dei perdúcit.///Géminum lectiónis stúdium: primum, quómodo Scriptúræ intellegántur;//secúndum, qua utilitáte vel dignitáte dicántur. Erit enim ántea quisque promptus,//ad intellegéndum quæ legit, sequénter idóneus ad proferéndum quæ dídicit.///Lector strénuus pótius ad impléndum quæ legit, quam ad sciéndum erit//promptíssimus. Minor enim pœna est nescíre quid áppetas, quam ea quæ nóveris//non implére. Sicut enim legéndo scire concupíscimus, sic sciéndo recta quæ//didícimus implére debémus.///Nemo potest sensum Scriptúræ sanctæ cognóscere, nisi legéndi familiaritáte,//sicut est scriptum://*Ama illam, et exaltábit te; glorificáberis ea, cum eam fúeris//*amplexátus//.///Quanto quisque magis in sacris elóquiis assíduus fúerit, tanto ex eis//uberiórem intellegéntiam capit; sicut terra, quæ quanto ámplius excólitur, tanto//ubérius fructíficat.///Quidam habent intellegéntiæ ingénium, sed néglegunt lectiónis stúdium; et//quod legéndo scire potuérunt, neglegéndo contémnunt. Quidam vero amórem//sciéndi habent, sed tarditáte sensus præpediúntur; qui tamen assídua lectióne//sápiunt, quod ingeniósi per desídiam non novérunt.///Sicut qui tardus est ad capiéndum, pro intentióne tamen boni stúdii prǽmium//pércipit, ita qui prǽstitum sibi ex Deo ingénium intellegéntiæ néglegit,//condemnatiónis reus exsístit, quia donum quod accépit déspicit et per desídiam//delínquit.///Doctrína sine adiuvánte grátia, quamvis infundátur áuribus, ad cor numquam//descéndit; foris quidem pérstrepit, sed intérius nil próficit. Tunc autem Dei//sermo infúsus áuribus ad cordis última pérvenit, quando Dei grátia mentem//intérius, ut intéllegat, tangit.
RESPONSORIUM
(Mt 13, 52; cf. Prov 14, 33)
℟.//Omnis scriba, doctus in regno cælórum,
*//Símilis est hómini patrifamílias,//qui profert de thesáuro suo nova et vétera.
℣.//In corde prudéntis requiéscit sapiéntia et indóctos quosque erúdiet.
*//Símilis est hómini patrifamílias, qui profert de thesáuro suo nova et vétera.
Oratio
Exáudi, quǽsumus, Dómine, preces nostras, quas in beáti Isidóri//commemoratióne deférimus, ut Ecclésia tua eius intercessiónibus adiuvétur,//cuius cæléstibus instrúitur disciplínis. Per Dóminum.
Die 5 aprilis
S. VINCENTII FERRER, PRESBYTERI (c)
Natus est Valentiæ, in Hispania, anno 1350; inter Fratres Prædicatores//adscitus, theologiam docuit. Munus prædicatoris exercens, multas peragravit//regiones, fructusque copiosos collegit in vera fide tuenda et in moribus//corrigendis. Mortuus est Venetiæ (Vannes) in Gallia, anno 1419.
Ad Officium lectionis
LECTIO ALTERA
Ex Tractátu sancti Vincéntii Ferrer presbýteri De vita spiritáli
(Cap. 13: ed. Garganta-Forcada, pp. 513-514)
De modo prædicandi
In prædicatiónibus et exhortatiónibus útere elóquio símplici et//confabulatióne doméstica, ad declaratiónem áctuum particulárium; et, quantum//potes, insta exémplis, ut quílibet peccátor, habens illud peccátum, videátur//pércuti, ac si sibi soli prædicáres; táliter tamen, ut verba videántur ab ánimo//procédere non supérbo vel indignánti, sed magis ex viscéribus caritátis et pietátis//patérnæ, sicut pater cóndolet peccántibus fíliis, vel infirmitáte gravi, vel in fóvea//grandi iacéntibus, quos nítitur extráhere et liberáre et fovére sicut mater; et sicut//qui gaudet de proféctu eórum et de glória paradísi speráta.///Talis enim modus consuévit esse profícuus audiéntibus. Nam de virtútibus et//vítiis locútio generális parum éxcitat audiéntes.///Item in confessiónibus, ut sive blande confórtes pusillánimes sive dúrius//térreas indurátos, semper víscera caritátis osténdas, ut semper peccátor séntiat//quod verba tua ex pura caritáte descéndant. Et ídeo caritatíva verba et dúlcia//semper pungitíva præcédant.///Tu ítaque, qui desíderas proximórum ánimis esse útilis, primo ad Deum ex//toto corde recúrrere et hanc petitiónem ab eo simplíciter póstula, ut tibi illam//caritátem dignétur infúndere, in qua est summa virtútum, per quam possis//perfícere quod optas.
RESPONSORIUM
(2 Tim 4, 2; cf. Act 26, 20b)
℟.//Prǽdica verbum, insta opportúne, importúne; árgue, íncrepa, óbsecra,
*//In//omni patiéntia et doctrína.
℣.//Pópulis annuntiábam ut pæniténtiam ágerent et converteréntur ad Deum.
*//In omni patiéntia et doctrína.
Oratio
Deus, qui beátum Vincéntium, presbýterum, minístrum prædicatiónis//evangélicæ suscitásti, præsta, quǽsumus, ut, quem ventúrum iúdicem nuntiávit//in terris, beáti videámus regnántem in cælis. Qui tecum vivit.
Die 7 aprilis
S. IOANNIS BAPTISTÆ DE LA SALLE, PRESBYTERI (c)
Natus est Rhemis (Reims) in Gallia anno 1651. Sacerdotio initiatus, præcipue//educandis pueris totum se dedit, scholas pro pauperibus fundando. Socios//adscriptos in Congregationem collegit, pro cuius exsistentia multas sustinuit//tribulationes. Mortuus est Rothomagi (Rouen) anno 1719.
Ad Officium lectionis
LECTIO ALTERA
E Meditatiónibus sancti Ioánnis Baptístæ de la Salle presbýteri
(Meditatio 201)
Caritas Dei urgeat vos
Animo volutáte quid dicat apóstolus Paulus, scílicet Deum posuísse in//Ecclésia apóstolos, prophétas et doctóres, et persuásum habébitis ipsum et vos in//vestro offício posuísse. De hoc testimónium vobis præbet idem sanctus, dicens//divérsas esse ministratiónes et divérsas operatiónes eundémque Spíritum//Sanctum in síngulis huiúsmodi donis maniféstum fíeri ad commúnem utilitátem,//id est Ecclésiæ utilitátem.///Dubitándum ídeo vobis non est talem grátiam vobis datam, scílicet púeros//docére, eis Evangélium nuntiáre illósque in religiónis spíritu informáre, magnum//esse donum Dei, qui vos ad hoc sanctum vocávit offícium.///In toto ígitur vestro magistério vídeant púeri, qui vestræ demandáti sunt//curæ, vosmetípsos Dei esse minístros, in caritáte non ficta et germána diligéntia//munus vestrum exercéndo. Quod ínsuper vos magis offício astríngat non est//tantum vos esse minístros Dei, sed et Iesu Christi et Ecclésiæ.///Hoc enim dicit sanctus Paulus, hortans ut minístri Christi existiméntur omnes//qui evangélium annúntiant, qui epístolam, quam Christus dictat, scribunt non//atraménto, sed Spíritu Dei vivi, non in tábulis lapídeis, sed in tábulis cordis//carnálibus, quæ puerórum sunt corda. Propter hoc cáritas Dei úrgeat vos,//quóniam Iesus Christus pro ómnibus mórtuus est, ut et qui vivunt non sibi//vivant, sed ei qui pro ipsis mórtuus est et resurréxit. Ideóque vestri discípuli,//vestra diligéntia ac sedulitáte commóti, séntiant Deum tamquam per vos//exhortántem, quóniam pro Christo legatióne fungímini.///Opórtet ínsuper, ut Ecclésiæ manifestétis qua caritáte erga illam æstuétis//eíque arguménta vestræ diligéntiæ exhibeátis. Per Ecclésiam enim, quæ corpus//est Iesu Christi, vos laborátis. Vestra navitáte ígitur osténdite vos dilígere quos//Deus vobis trádidit, sicut Christus diléxit Ecclésiam.///Satágite, ut vere púeri in constitutiónem huius templi intrent atque eo//pervéniant, ut digni efficiántur aliquándo sisti ante tribúnal Iesu Christi, gloriósi,//non habéntes máculam aut rugam aut quidquam huiúsmodi; ut ostendántur in//sǽculis superveniéntibus abundántes divítiæ grátiæ, quam ipsis dedit Deus,//adiutórium in doctrína præbens, vobis autem eos docéndi et educándi, ut//habérent hereditátem in regno Dei et Iesu Christi Dómini nostri.
RESPONSORIUM
(Cf. Mc 10, 13-14.16)
℟.//Offerébant Iesu párvulos, ut tángeret illos. Discípuli autem comminabántur//offeréntibus; quos cum vidéret Iesus, ait illis:
*//Sínite párvulos veníre ad me et//ne prohibuéritis eos: tálium enim est regnum Dei.
℣.//Et compléxans eos benedicébat impónens manus super illos.
*//Sínite//párvulos veníre ad me et ne prohibuéritis eos: tálium enim est regnum Dei.
Oratio
Deus, qui ad christiánam iuventútem educándam beátum Ioánnem Baptístam//elegísti, éxcita in Ecclésia tua institutóres, qui humánæ et christiánæ iúvenum//disciplínæ toto corde sese devóveant. Per Dóminum.
Die 11 aprilis
S. STANISLAI, EPISCOPI ET MARTYRIS (c)
Natus in oppido Szczepanowski, in Polonia, circa annum 1036, Leodio (Liège) studiis//incubuit. Presbyter factus, Lamberto episcopo Cracoviensi successit anno 1072.//Ut bonus pastor Ecclesiam rexit, pauperes adiuvit, clericos quotannis invisit. A//rege Boleslao, quem increpaverat, occisus fuit anno 1079.
Ad Officium lectionis
LECTIO ALTERA
Ex Epístolis sancti Cypriáni epíscopi et mártyris
(Ep. 58, 8-9. 11: CSEL 3, 663-666)
Fidei congressione pugnantes
Prœliántes nos et fídei congressióne pugnántes spectat Deus, spectant ángeli//eius, spectat et Christus. Quanta est glóriæ dígnitas, quanta felícitas prǽside Deo//cóngredi et Christo iúdice coronári!///Armémur, fratres dilectíssimi, víribus totis et parémur ad agónem mente//incorrúpta, fide íntegra, virtúte devóta. Ad áciem, quæ nobis indícitur, Dei castra//procédant.///Armári et parári nos beátus Apóstolus docet dicens://*Accíncti lumbos vestros//*in veritáte, indúti lorícam iustítiæ et calceáti pedes in præparatióne pacis//*Evangélii, assuméntes scutum fídei, in quo possítis ómnia igníta iácula//*nequíssimi exstínguere, et gáleam salútis et gládium spíritus, qui est sermo Dei//.///Hæc arma sumámus, his nos tutaméntis spiritálibus et cæléstibus muniámus,//ut in die nequíssimo resístere diáboli minis et repugnáre possímus.///Induámus lorícam iustítiæ, ut contra inimíci iácula munítum sit pectus et//tutum. Calceáti sint evangélico magistério et armáti pedes, ut, cum serpens//calcári a nobis et óbteri cœperit, mordére et supplantáre non possit.///Portémus fórtiter scutum fídei, quo protegénte quidquid iaculátur inimícus//possit exstíngui.///Accipiámus quoque ad teguméntum cápitis gáleam spiritálem, ut muniántur//aures, ne áudiant edícta ferália, muniántur óculi, ne vídeant detestánda//simulácra, muniátur frons, ut signum Dei incólume servétur, muniátur os, ut//Dóminum suum Christum victrix lingua fateátur.///Armémus et déxteram gládio spiritáli, ut sacrifícia funésta fórtiter réspuat, ut//Eucharístiæ memor quæ Dómini corpus áccipit ipsum complectátur, póstmodum//Dómini sumptúra prǽmium cæléstium coronárum.///Hæc, fratres dilectíssimi, hǽreant córdibus vestris. Si hæc cogitántibus ac//meditántibus nobis supervénerit persecutiónis dies, miles Christi, præcéptis eius//et mónitis erudítus, non expavéscit ad pugnam, sed parátus est ad corónam.
RESPONSORIUM

℟.//Iste sanctus pro lege Dei sui certávit usque ad mortem et a verbis//impiórum non tímuit;
*//Fundátus enim erat supra firmam petram.
℣.//Iste est qui contémpsit vitam mundi et pervénit ad cæléstia regna.
*//Fundátus enim erat supra firmam petram.
Oratio
Deus, pro cuius honóre beátus epíscopus Stanisláus gládiis persecutórum//occúbuit, præsta, quǽsumus, ut fortes in fide usque ad mortem perseveráre//valeámus. Per Dóminum.
Die 13 aprilis
S. MARTINI I, PAPÆ ET MARTYRIS (c)
Tuderti (Todi), in Umbria, natus et inter clericos Romanos adscriptus, anno 649 ad//Petri cathedram electus est. Eodem anno Concilium celebravit, in quo error//monothelitarum damnatus est. Ab imperatore Constante captus anno 653 et//Constantinopolim delatus, multa perpessus est; denique in Chersonesum//translatus, ibi anno 656 mortuus est.
Ad Officium lectionis
LECTIO ALTERA
Ex Epístolis sancti Martíni papæ Primi
(Epist. 17: PL 87, 203-204)
Dominus prope est, quid sollicitus sum?
Omne desidérium habémus semper lítteris nostris caritátem vestram//consolándi et relevándi vos a sollicitúdine, quæ vobis de nobis est: vobíscum//vero et omnes sanctos et fratres nostros, qui curam nostri propter Dóminum//gerunt. Ecce et impræsentiárum scribo vobis quæ coárctant nos. Veritátem dico//in nómine Christi Dei nostri.///Remóti enim ex omni mundána turbatióne et depósiti a peccátis nostris, ecce//et ipsa vita carúimus. Síquidem hi qui in hac regióne hábitant omnes gentíles//exsístunt et gentíles mores accepérunt hi qui hic habitáre noscúntur, nullam//caritátem prorsus habéntes, quam iúgiter hóminum natúra et inter ipsos quoque//bárbaros crebra compassióne demónstrat.///Mirátus sum autem et adhuc miror indiscretiónem et incompassiónem//ómnium, qui quondam mihi pertinébant, et amicórum meórum ac propinquórum,//qua sic fúnditus infelicitátis meæ oblíti sunt et nec scire volunt ut invénior, sive//sim super terram sive non sim.///Qualem, putas, consciéntiam habémus exhibéndi ante tribúnal Christi,//accusántibus ómnibus tunc et ratiónem reddéntibus homínibus, qui ex eódem//luto et massa consístunt? Quæ formído est, quæ cécidit super hómines ad//mandáta Dei mínime faciénda, aut timor, ubi non est timor? An subtractióne//usque ádeo nos spíritus malígni opériunt? An ita inimícus omni plenitúdini//Ecclésiæ appárui et adversárius illis?///Verúmtamen Deus, qui omnes vult salvos fíeri et ad agnitiónem veritátis//veníre, per intercessiónes sancti Petri stabíliat corda eórum in orthodóxa fide et//confírmet contra omnem hæréticum et adversáriam Ecclésiæ nostræ persónam,//et immóbiles custódiat, præcípue pastórem, qui eis nunc præésse monstrátur, quo//in nullo prorsus decidéntes, vel declinántes, aut dimitténtes eórum, quæ in//conspéctu Dómini et sanctórum angelórum eius in scriptis proféssi sunt, usque//ad pusíllum quídpiam, una cum humilitáte mea corónam percípiant iustítiæ//orthodóxæ fídei de manu Dómini et Salvatóris nostri Iesu Christi.///De húmili namque hoc córpore meo et ipsi Dómino cura erit, ut sibi//gubernáre placet, sive in tribulatiónibus indesinéntibus, sive in módico//refrigério. Dóminus enim prope est, et quid sollícitus sum? Spero quippe in//miseratiónes eius, quod non tardet modo finíre meum quo iússerit cursum.///Omnes vestrátes propter Dóminum salutáte et omnes qui pro Dei amóre meis//compássi sunt vínculis. Deus excélsus poténti manu sua prótegat vos ab omni//tentatióne et salvet in regnum suum.
RESPONSORIUM
(2 Tim 4, 7-8a; Phil 3, 8b-10)
℟.//Bonum certámen certávi, cursum consummávi, fidem servávi:
*//In réliquo//repósita est mihi iustítiæ coróna.
℣.//Omnia detriméntum feci ad cognoscéndum Christum et communiónem//passiónum illíus, confórmans me morti eius.
*//In réliquo repósita est mihi//iustítiæ coróna.
Oratio
Da nobis, quǽsumus, omnípotens Deus, advérsa mundi invícta mentis//constántia toleráre, qui beátum Martínum, papam et mártyrem, nec minis terréri,//nec pœnis passus es superári. Per Dóminum.
