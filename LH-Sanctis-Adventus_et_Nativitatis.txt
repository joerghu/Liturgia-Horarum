Die 30 novembris
S. ANDREÆ, APOSTOLI (F)
Andreas Bethsaidæ natus, prius discipulus fuit Ioannis Baptistæ, deinde//Christum secutus est, ad quem etiam fratrem Petrum adduxit. Una cum Philippo//ipsi Christo gentiles præsentavit atque puerum pisces panesque ferentem//indicavit. Post Pentecosten traditur Evangelium prædicasse in multis regionibus//et in Achaia cruci affixus esse.
Ad Officium lectionis
LECTIO PRIOR
De Epístola prima beáti Pauli apóstoli ad Corínthios
1, 18 — 2, 5
Apostoli prædicant crucem
Fratres://[1,18]//Verbum crucis pereúntibus quidem stultítia est, his autem, qui salvi//fiunt, id est nobis, virtus Dei est.//[19]//Scriptum est enim://«//*Perdam sapiéntiam//*sapiéntium//*et prudéntiam prudéntium//*reprobábo//».///[20]//Ubi sápiens? Ubi scriba? Ubi conquisítor huius sǽculi? Nonne stultam fecit//Deus sapiéntiam huius mundi?//[21]//Nam quia in Dei sapiéntia non cognóvit mundus//per sapiéntiam Deum, plácuit Deo per stultítiam prædicatiónis salvos fácere//credéntes.//[22]//Quóniam et Iudǽi signa petunt et Græci sapiéntiam quærunt,//[23]//nos//autem prædicámus Christum crucifíxum, Iudǽis quidem scándalum, géntibus//autem stultítiam;//[24]//ipsis autem vocátis, Iudǽis atque Græcis, Christum Dei//virtútem et Dei sapiéntiam,//[25]//quia quod stultum est Dei, sapiéntius est homínibus//et, quod infírmum est Dei, fórtius est homínibus.///[26]//Vidéte enim vocatiónem vestram, fratres, quia non multi sapiéntes//secúndum carnem, non multi poténtes, non multi nóbiles;//[27]//sed, quæ stulta sunt//mundi, elégit Deus, ut confúndat sapiéntes, et infírma mundi elégit Deus, ut//confúndat fórtia,//[28]//et ignobília mundi et contemptibília elégit Deus, quæ non//sunt, ut ea, quæ sunt, destrúeret,//[29]//ut non gloriétur omnis caro in conspéctu Dei.//[30]//Ex ipso autem vos estis in Christo Iesu, qui factus est sapiéntia nobis a Deo et//iustítia et sanctificátio et redémptio,//[31]//ut quemádmodum scriptum est://«//*Qui gloriátur,//*in Dómino gloriétur//».///[2,1]//Et, ego, cum veníssem ad vos, fratres, veni non per sublimitátem sermónis//aut sapiéntiæ annúntians vobis mystérium Dei.//[2]//Non enim iudicávi scire me//áliquid inter vos nisi Iesum Christum et hunc crucifíxum.//[3]//Et ego in infirmitáte et//timóre et tremóre multo fui apud vos,//[4]//et sermo meus et prædicátio mea non in//persuasibílibus sapiéntiæ verbis, sed in ostensióne Spíritus et virtútis,//[5]//ut fides//vestra non sit in sapiéntia hóminum sed in virtúte Dei.
RESPONSORIUM

℟.//Ambulans Dóminus iuxta mare Galilǽæ, vidit Petrum et Andréam//mitténtes rete in mare et ait illis:
*//Veníte post me, fáciam vos piscatóres//hóminum.
℣.//Erant enim piscatóres et ait illis.
*//Veníte post me, fáciam vos piscatóres//hóminum.
LECTIO ALTERA
Ex Homíliis sancti Ioánnis Chrysóstomi epíscopi in Evangélium Ioánnis
(Hom. 19, 1: PG 59, 120-121)
Invenimus Messiam
Andréas, cum apud Iesum mansísset multáque didicísset, non thesáurum in//se abscóndit, sed festínat et currit ad fratrem eius, ipsum consórtem redditúrus.//Animadvérte enim quid hic fratri suo díxerit://*Invénimus Messíam, quod//*interpretátum est Christus//. Viden’ quo pacto quæ brevi témpore didícerat, hinc//osténdat? Nam et Magístri virtútem declárat, qui hoc ipsis suáserit, et ipsórum//stúdium diligentiámque, qui hæc iam a princípio curárent. Hoc quippe verbum//est ánimæ advéntum eius summe desiderántis, et de cælo ventúrum exspectántis//gaudióque exsultántis, postquam appáruit, atque festinántis tantam rem céteris//nuntiáre. Hoc fratérnæ erat benevoléntiæ, amícæ cognatiónis, sincéri afféctus, in//spiritálibus manum mútuo porrígere.///Animadvérte autem, vel a princípio, morígerum facilémque Petri ánimum.//Statim nihílque morátus accúrrit.//*Addúxit eum//, inquit,//*ad Iesum//. Sed nemo//facilitátem eius damnet, quod sine multo exámine verbum accéperit. Verisímile//enim est fratrem hæc ipsi accuráte et plúribus narrásse; verum evangelístæ//ubíque multa compéndio narrant, brevitáti studéntes. Alióquin autem non dicit//eum statim credidísse, sed://*Addúxit eum ad Iesum//, ipsi traditúrus eum, ut ómnia//ab illo edísceret: nam álius quoque discípulus áderat, et ad hæc concurrébat.///Quod si Ioánnes Baptísta, cum dixit://*Agnus est//et//*in Spíritu baptízat//,//clariórem hac de re doctrínam a Christo excipiéndam relíquit, multo magis//Andréas id effécit, qui non ad totum explicándum suffícere censebátur, sed ad//ipsum lucis fontem dedúxit fratrem, ita festínum et gaudéntem, ut ne tantíllum//quidem cunctarétur.
RESPONSORIUM

℟.//Mox ut vocem Dómini prædicántis audívit beátus Andréas, relíctis rétibus,//quorum usu actúque vivébat,
*//Ætérnæ vitæ secútus est prǽmia largiéntem.
℣.//Hic est, qui pro amóre Christi et pro lege eius sustínuit passiónem.
*//Ætérnæ vitæ secútus est prǽmia largiéntem.
Oratio
Maiestátem tuam, Dómine, supplíciter exorámus, ut, sicut Ecclésiæ tuæ//beátus Andréas apóstolus éxstitit prædicátor et rector, ita apud te sit pro nobis//perpétuus intercéssor. Per Dóminum.
Die 3 decembris
S. FRANCISCI XAVIER, PRESBYTERI (M)
Natus est in Hispania anno 1506; cum Parisiis litteris studeret, sancto Ignatio//sese iunxit. Venetiis sacerdotio initiatus est anno 1537 et in opera caritatis//incubuit. Anno 1541 in Orientem profectus, Indiam et Iaponiam per decem//annos strenue evangelizavit multosque ad fidem convertit. Mortuus est anno//1552 in Sinarum insula Sanciana.
Ad Officium lectionis
LECTIO ALTERA
E Lítteris sancti Francísci Xavier presbýteri ad sanctum Ignátium
(E Vita Francisci Xaverii, auctore H. Tursellini,//Romæ, 1596, Lib. 4, epist. 4 [1542] et 5 [1544])
Væ mihi, si non evangelizavero!
Obíimus neophytórum vicos, qui paucis abhinc annis christiána sacra//suscéperant. Hæc terra nequáquam a Lusitánis incólitur, útpote quæ summe et//stérilis est et pauper: christiáni autem indígenæ, destitúti a sacerdótibus, nihil//áliud norunt nisi se esse christiános. Nemo est qui eis rem divínam fáciat; nemo//est qui sýmbolum, Pater et Ave divinǽque legis præcépta tradat.///Ex quo ígitur huc veni, haudquáquam cessávi: vicos sédulo circumíbam,//púeros omnes nondum baptizátos sacra abluébam aqua. Itaque permágnum//infántium númerum expiávi, qui, ut dici solet, plane ignorárent quid interésset//inter déxteram et sinístram. Púeri autem me neque divínum offícium persólvere//neque cibum súmere neque quiétem cápere sinébant, quoad áliquam precatiónem//eos docuíssem; tum vero sentíre cœpi tálium esse regnum cælórum.///Proínde cum tam pium postulátum non possem nisi ímpie repudiáre, inítio//facto a confessióne Patris, Fílii et Spíritus Sancti, sýmbolum Apostolórum,//oratiónes Pater noster et Ave María eis inculcábam. Animadvérti magna in illis//ingénia; ac si foret qui christiánis eos præcéptis informáret, non dúbito quin//perbóni christiáni essent futúri.///Complúres his locis ob id unum modo christiáni non fiunt, quod desint, qui//eos fáciant christiános. Mihi vero persǽpe venit in mentem circum Európæ//academías, ac præcípue Parisiénsem, cursáre et insáni ritu passim vociferáre,//eósque qui doctrínæ plus habent quam caritátis his compéllere verbis: «Heu,//quam ingens animórum númerus, vestro vítio exclúsus cælo, deturbátur ad//ínferos!».///Utinam illi quemádmodum in lítteras, ita in hanc quoque curam incúmberent,//ut réddere Deo possent doctrínæ creditorúmque talentórum ratiónem!///Enimvéro istórum plúrimi, hac cogitatióne commóti, appósitis rerum//divinárum meditatiónibus, exercérent sese ut audírent quid in eis loquerétur//Dóminus, suísque cupiditátibus ac rebus humánis posthábitis, se totos ad Dei//nutum atque arbítrium fígerent. Clamárent útique ex ánimo://*Dómine, ecce//*adsum; quid me vis fácere?//Mitte me quocúmque tibi cordi est, vel usque in//Indiam.
RESPONSORIUM
(Lc 10, 2; Act 1, 8)
℟.//Messis quidem multa, operárii autem pauci;
*//Rogáte ergo Dóminum//messis, ut mittat operários in messem suam.
℣.//Accipiétis virtútem superveniéntis Spíritus Sancti in vos et éritis mihi//testes usque ad últimum terræ.
*//Rogáte ergo Dóminum messis, ut mittat//operários in messem suam.
Oratio
Deus, qui beáti Francísci prædicatióne multos tibi pópulos acquisísti, da ut//fidélium ánimi eódem fídei zelo férveant et ubérrima ubíque prole Ecclésia//sancta lætétur. Per Dóminum.
Die 4 decembris
S. IOANNIS DAMASCENI, PRESBYTERI ET ECCLESIÆ//DOCTORIS (m)
Natus est Damasci in altera parte sæculi VII ex familia christiana. Optime in//philosophia eruditus, monachus factus est in monasterio S. Sabæ prope//Ierusalem et sacerdotio insignitus. Multa scripsit de theologicis doctrinis,//præsertim contra iconomachos. Mortuus est medio sæculo VIII.
Ad Officium lectionis
LECTIO ALTERA
E Declaratióne Fídei sancti Ioánnis Damascéni presbýteri
(Cap. 1: PG 95, 417-419)
Vocasti me, Domine, ad ministrandum alumnis tuis
Tu, Dómine, eduxísti me de lumbis patris mei; tu me formásti in útero matris//meæ; tu in lucem me púerum nudum edidísti, quia natúræ nostræ leges præcéptis//tuis perpétuo morem gerunt.///Tu præparásti per benedictiónem Spíritus Sancti creatiónem meam et//exsisténtiam meam, non ex voluntáte viri, aut desidério carnis, sed grátia tua,//quæ non potest enarrári. Præparásti nativitátem meam præparatióne, quæ natúræ//nostræ leges súperat, me in fílium adoptándo in lucem emisísti, et ascripsísti//inter alúmnos Ecclésiæ tuæ sanctæ et immaculátæ.///Tu me nutrivísti lacte spiritáli, lacte, inquam, divinórum eloquiórum tuórum.//Tu me sustentásti esca sólida córporis Iesu Christi Dei nostri, Unigéniti tui//sanctíssimi, et inebriásti divíno cálice, vivífico scílicet sánguine eius, quem//effúdit pro salúte totíus mundi.///Quia, Dómine, dilexísti nos, et substituísti Fílium tuum unigénitum diléctum//pro redemptióne nostra, quam suscépit volens, nec repúgnans, quinímmo ceu qui//destinátus erat ad sacrifícium velut agnus ínnocens, cum se ipse ad hoc posúerit://quia, cum Deus esset, factus fuit homo suáque voluntáte humána subiécit se,//factus obœdiens tibi Deo Patri suo//*usque ad mortem, mortem autem crucis.///Sic quidem, o Christe Deus meus, humiliásti temetípsum, ut me ovem//errántem úmeris tuis túleris, paverísque me in loco virénti, et nutríeris aquis//rectæ doctrínæ per manus pastórum tuórum, quos tu cum ipse páveris, eléctum//subínde illi eximiúmque gregem tuum pavérunt.///Vocásti me nunc, o Dómine, per manus pontíficis tui ad ministrándum//alúmnis tuis. Qua vero id providéntia féceris néscio: tu solus id nosti.///Verum, o Dómine, levem fácito sárcinam gravem peccatórum meórum,//quibus gráviter delíqui; mentémque et cor meum munda. Deduc me per viam//rectam ceu lucérna lucens.///Da mihi sermónem in apertióne oris, claram expeditámque linguam præbe//per ígneam Spíritus tui linguam, ut præséntia tua me semper inspíciat.///Pasce me, Dómine, et pasce mecum, ne cor meum inclínet me neque ad//déxteram, neque ad sinístram, sed Spíritus tuus bonus dírigat me in viam rectam,//méaque ópera secúndum voluntátem tuam fiant atque última ita fiant.///Tu vero, o vertex nóbilis exactíssimæ puritátis, o cœtus Ecclésiæ//præstantíssime, qui auxílium a Deo præstoláris, o tu, in quo requiéscit Deus,//áccipe a nobis doctrínam fídei ab erróre immúnem, qua roborétur Ecclésia,//quemádmodum a Pátribus nostris tráditum fuit.
RESPONSORIUM
(Mal 2, 6; Ps 88 (89), 22)
℟.//Lex veritátis fuit in ore eius, et iníquitas non est invénta in lábiis eius:
*//In//pace et in æquitáte ambulávit mecum, dicit Dóminus.
℣.//Manus enim mea firma erit cum eo et bráchium meum confortábit eum.
*//In pace et in æquitáte ambulávit mecum, dicit Dóminus.
Oratio
Præsta nobis, quǽsumus, Dómine, sancti Ioánnis, presbýteri, précibus//adiuvári, ut vera fides, quam ille excellénter dócuit, sit semper lux et fortitúdo//nostra. Per Dóminum.
Die 6 decembris
S. NICOLAI, EPISCOPI (m)
Episcopus Myræ in Lycia (nunc in Turcarum regione) mortuus est circa//medietatem sæculi IV et in tota Ecclesia, præsertim a sæculo X, honoratur.
Ad Officium lectionis
LECTIO ALTERA
Ex Tractátibus sancti Augustíni epíscopi in Ioánnem
(Tract. 123, 5: CCL 36, 678-680)
Molestiam mortis vincat vis amoris
Prius Dóminus quod sciébat intérrogat, nec semel, sed íterum ac tértio, utrum//Petrus eum díligat; nec áliud tóties audit a Petro quam se díligi, nec áliud tóties//comméndat Petro quam suas oves pasci.///Rédditur negatióni trinæ trina conféssio, ne minus amóri lingua sérviat quam//timóri, et plus vocis elicuísse videátur mors ímminens quam vita præsens. Sit//amóris offícium páscere domínicum gregem, si fuit timóris indícium negáre//pastórem.///Qui hoc ánimo pascunt oves Christi, ut suas velint esse non Christi, se//convincúntur amáre, non Christum.///Contra hos ergo vígilat tóties inculcáta ista vox Christi, quos Apóstolus//gemit sua quǽrere, non quæ Iesu Christi.///Nam quid est áliud://*Díligis me? Pasce oves meas//, quam si dicerétur: Si me//díligis, non te páscere cógita, sed oves meas; sicut meas pasce, non sicut tuas;//glóriam meam in eis quære, non tuam; domínium meum, non tuum; lucra mea,//non tua; ne sis in eórum societáte qui pértinent ad témpora periculósa, seípsos//amántes et cétera, quæ huic malórum inítio conectúntur?///Non sint ergo seípsos amántes qui pascunt oves Christi, ne tamquam suas,//sed tamquam ipsíus eas pascant.///Quod vítium máxime cavéndum est eis qui pascunt oves Christi, ne sua//quærant, non quæ Iesu Christi, et in usus cupiditátum suárum cónferant pro//quibus sanguis fusus est Christi.///Cuius amor in eo, qui pascit oves eius, in tam magnum debet spirituálem//créscere ardórem, ut vincat étiam mortis naturálem timórem, quo mori nólumus//et quando cum Christo vívere vólumus.///Sed, moléstia quantacúmque sit mortis, debet eam víncere vis amóris, quo//amátur ille qui, cum sit vita nostra, étiam mortem vóluit perférre pro nobis.///Nam si nulla esset mortis vel parva moléstia, non esset tam magna mártyrum//glória. Sed si pastor bonus, qui pósuit ánimam suam pro óvibus suis, ex ipsis//óvibus tam multos sibi mártyres fecit, quanto magis debent usque ad mortem pro//veritáte certáre et usque ad sánguinem advérsus peccátum, quibus oves ipsas//pascéndas, hoc est docéndas regendásque commíttit?///Ac per hoc, præcedénte passiónis eius exémplo, quis non vídeat magis//debére imitándo pastóri hærére pastóres, si eum multæ étiam imitátæ sunt oves,//sub quo pastóre uno in grege uno, et pastóres ipsi sunt oves? Omnes quippe fecit//suas oves pro quibus est ómnibus passus, quia et ipse, ut pro ómnibus paterétur,//ovis est factus.
RESPONSORIUM
(Eccli 45, 3; Ps 77 (78), 70.71)
℟.//Dóminus glorificávit illum in conspéctu regum, ius dedit illi ad pópulum//suum:
*//Et osténdit illi glóriam suam.
℣.//Elégit Dóminus servum suum páscere Israel hereditátem suam.
*//Et//osténdit illi glóriam suam.
Oratio
Misericórdiam tuam, Dómine, súpplices implorámus et, beáti Nicolái//epíscopi interveniénte suffrágio, nos in ómnibus custódi perículis, ut via salútis//nobis páteat expedíta. Per Dóminum.
Die 7 decembris
S. AMBROSII, EPISCOPI ET ECCLESIÆ DOCTORIS (M)
Natus Treviris circa annum 340 e familia romana, studiis Romæ incubuit et//Sirmii cursum honorum cœpit. Anno 374, dum Mediolani degebat, extemplo//episcopus civitatis electus, die 7 decembris ordinatus est. Munere adamussim//fungens, caritatem maxime exercuit in omnes, verus pastor et doctor fidelium//factus. Iura Ecclesiæ strenue tutatus est; rectæ fidei doctrinam, scriptis et opere//contra arianos defendit. Mortuus est sabbato sancto die 4 aprilis anni 397.
Ad Officium lectionis
LECTIO ALTERA
Ex Epístolis sancti Ambrósii epíscopi
(Epist. 2, 1-2.4-5.7: PL 16 [edit. 1845], 847-881)
Gratia verborum tuorum plebem demulceas
Suscepísti munus sacerdótii et, in puppe Ecclésiæ sedens, navim advérsus//fluctus gubérnas. Tene clavum fídei, ut et graves huius sǽculi turbáre non//possint procéllæ. Mare quidem magnum et spatiósum, sed noli veréri; quia//*ipse//*super mária fundávit eam, et super flúmina præparávit eam.///Itaque non immérito inter tot mundi freta Ecclésia Dómini tamquam supra//apostólicam ædificáta petram immóbilis manet, et inconcússo advérsum ímpetus//sæviéntis salis persevérat fundámine. Ablúitur undis, non quátitur, et licet//frequénter eleménta mundi huius magno illísa resúltent fragóre, habet tamen,//quo laborántes excípiat, tutíssimum portum salútis. Sed tamen, etsi in mari//flúctuat, currit in flumínibus; et vide ne in illis flumínibus magis, de quibus//dictum est://*Elevavérunt flúmina vocem suam//. Sunt enim flúmina, quæ de ventre//eius fluent, qui potum a Christo accéperit, et de Spíritu Dei súmpserit. Hæc ergo//flúmina, cum redúndant spiritáli grátia, élevant vocem suam.///Est et flúvius, qui decúrrit in sanctos suos sicut torrens. Est et flúminis//ímpetus, qui lætíficat ánimam pacíficam atque tranquíllam. Ex huius flúminis//plenitúdine quicúmque accéperit, sicut Ioánnes evangelísta, sicut Petrus et//Paulus, élevat vocem suam: et sicut Apóstoli evangélicæ prædicatiónis vocem//usque in totos fines orbis terrárum canóro diffudérunt præcónio, ita et iste íncipit//evangelizáre Dóminum Iesum.///Accipe ergo a Christo, ut et tuus sonus éxeat. Cóllige aquam Christi, illam//quæ laudat Dóminum. Cóllige aquam de plúribus locis, quam effúndunt nubes//prophéticæ.///Quicúmque cólligit de móntibus aquam, atque ad se trahit vel haurit e//fóntibus, et ipse rorat sicut nubes. Imple ergo grémium mentis tuæ, ut terra tua//huméscat, et domésticis irrigétur fóntibus.///Ergo qui multa legit et intéllegit, implétur: qui fúerit implétus, álios rigat;//ideóque Scriptúra dicit://*Si implétæ fúerint nubes, plúviam in terram effúndent.///Sint ergo sermónes tui próflui, sint puri et dilúcidi, ut moráli disputatióne//suavitátem infúndas populórum áuribus et grátia verbórum tuórum plebem//demúlceas, ut volens, quo ducis, sequátur.///Allóquia tua plena intelléctus sint. Unde et Sálomon ait://*Arma intelléctus//*lábia sapiéntis;//et álibi://*Lábia tua alligáta sint sensu,//id est, fúlgeat sermónum//tuórum manifestátio, intelléctus corúscet, et allóquium tuum atque tractátus//aliéna non indígeat assertióne; sed sermo tuus velut armis suis sese ipse tueátur,//nec ullum verbum tuum in vanum éxeat, et sine sensu pródeat.
RESPONSORIUM
(2 Tim 4, 2; cf. Eccli 48, 4.8)
℟.//Prǽdica verbum, insta opportúne, importúne; árgue, óbsecra, íncrepa,
*//In//omni patiéntia et doctrína.
℣.//Quis potest simíliter gloriári tibi, qui ungis reges ad pæniténtiam?
*//In//omni patiéntia et doctrína.
Oratio
Deus, qui beátum Ambrósium, epíscopum, cathólicæ fídei doctórem et//apostólicæ fortitúdinis exémplum effecísti, éxcita in Ecclésia tua viros secúndum//cor tuum, qui eam fórtiter et sapiénter gubérnent. Per Dóminum.
Die 8 decembris
IN CONCEPTIONE IMMACULATA BEATÆ MARIÆ//VIRGINIS (S)

Ad Officium lectionis
LECTIO PRIOR
De Epístola beáti Pauli apóstoli ad Romános
5, 12-21
Ubi abundavit peccatum, superabundavit gratia
Fratres://[12]//Sicut per unum hóminem peccátum in hunc mundum intrávit et per//peccátum mors, et ita in omnes hómines mors pertránsiit, eo quod omnes//peccavérunt.//[13]//Usque ad legem enim peccátum erat in mundo; peccátum autem//non imputátur, cum lex non est,//[14]//sed regnávit mors ab Adam usque ad Móysen//étiam in eos, qui non peccavérunt in similitúdine prævaricatiónis Adæ, qui est//figúra futúri.///[15]//Sed non sicut delíctum, ita et donum; si enim uníus delícto multi mórtui//sunt, multo magis grátia Dei et donum in grátia uníus hóminis Iesu Christi in//multos abundávit.//[16]//Et non sicut per unum, qui peccávit, ita et donum; nam//iudícium ex uno in condemnatiónem, grátia autem ex multis delíctis in//iustificatiónem.//[17]//Si enim uníus delícto mors regnávit per unum, multo magis,//qui abundántiam grátiæ et donatiónis iustítiæ accípiunt, in vita regnábunt per//unum Iesum Christum.///[18]//Igitur sicut per uníus delíctum in omnes hómines in condemnatiónem, sic et//per uníus iustítiam in omnes hómines in iustificatiónem vitæ;//[19]//sicut enim per//inobœdiéntiam uníus hóminis peccatóres constitúti sunt multi, ita et per uníus//obœditiónem iusti constituéntur multi.///[20]//Lex autem subintrávit, ut abundáret delíctum; ubi autem abundávit//peccátum, superabundávit grátia,//[21]//ut sicut regnávit peccátum in morte, ita et//grátia regnet per iustítiam in vitam ætérnam per Iesum Christum Dóminum//nostrum.
RESPONSORIUM
(Rom 5, 12; Lc 1, 30; cf. Ps 114 (116 A), 8; 17 (18), 19)
℟.//Per unum hóminem peccátum in hunc mundum intrávit, eo quod omnes//peccavérunt.
*//Ne tímeas, María, invenísti grátiam apud Deum.
℣.//Erípuit Dóminus ánimam tuam de morte et contra inimícum factus est//protéctor tuus.
*//Ne tímeas, María, invenísti grátiam apud Deum.
LECTIO ALTERA
Ex Oratiónibus sancti Ansélmi epíscopi
(Oratio 52: PL 158, 955-956)
O Virgo, per cuius benedictionem benedicitur omnis natura!
Cælum, sídera, terra, flúmina, dies, nox et quæcúmque humánæ potestáti vel//utilitáti sunt obnóxia in amíssum decus sese gratulántur, dómina, per te//quodámmodo resuscitáta, et nova quadam ineffábili grátia donáta. Quasi enim//ómnia mórtua erant, cum amíssa congénita dignitáte favéndi dominátui vel//úsibus Deum laudántium, ad quod facta erant; obruebántur oppressióne, et//decolorabántur abúsu idólis serviéntium, propter quos facta non erant. Quasi//vero éadem resuscitáta lætántur, cum iam Deum confiténtium et dominátu//regúntur, et usu decorántur.///Nova autem et inæstimábili grátia quasi exsultavérunt, cum ipsum Deum,//ipsum creatórem suum, non solum invisibíliter supra se illa regéntem sensérunt,//sed étiam visibíliter intra se eísdem uténdo sanctificántem vidérunt. Hæc tanta//bona per benedíctum fructum benedícti ventris benedíctæ Maríæ provenérunt.///Per plenitúdinem enim grátiæ tuæ, et quæ in inférno erant, se lætántur//liberáta; et quæ supra mundum sunt, se gaudent restauráta. Per eúndem quippe//gloriósum Fílium gloriósæ virginitátis tuæ, omnes iusti qui obiérunt ante vitálem//eius mortem exsúltant diruptióne captivitátis suæ, et ángeli gratulántur//restitutióne semírutæ civitátis suæ.///O fémina plena et superpléna grátia, de cuius plenitúdinis exundántia//respérsa sic reviréscit omnis creatúra! O Virgo benedícta et superbenedícta, per//cuius benedictiónem benedícitur omnis natúra, non solum creáta a Creatóre, sed//et Creátor a creatúra!///Deus Fílium suum, quem solum de corde suo æquálem sibi génitum,//tamquam seípsum diligébat, ipsum dedit Maríæ: et ex María fecit sibi fílium non//álium, sed eúndem; ut naturáliter esset unus idémque commúnis Fílius Dei et//Maríæ. Omnis natúra a Deo est creáta, et Deus ex María est natus. Deus ómnia//creávit, et María Deum génuit. Deus qui ómnia fecit, ipse se ex María fecit; et//sic ómnia quæ fécerat, refécit. Qui pótuit ómnia de níhilo fácere, nóluit ea//violáta sine María refícere.///Deus ígitur est pater rerum creatárum et María mater rerum recreatárum.//Deus est Pater constitutiónis ómnium, et María est mater restitutiónis ómnium.//Deus enim génuit illum, per quem ómnia sunt facta; et María péperit illum, per//quem ómnia sunt salváta. Deus génuit illum, sine quo pénitus nihil est; et María//péperit illum, sine quo omníno nihil bene est.///O vere Dóminus tecum, cui dedit Dóminus, ut omnis natúra tantum tibi//debéret secum.
RESPONSORIUM
(Ps 33 (34), 4; 85 (86), 13; Lc 1, 48)
℟.//Magnificáte Dóminum mecum:
*//Quia misericórdia Dómini magna est//super me.
℣.//Ecce enim ex hoc beátam me dicent omnes generatiónes.
*//Quia//misericórdia Dómini magna est super me.
Oratio
Deus, qui per Immaculátam Vírginis Conceptiónem dignum Fílio tuo//habitáculum præparásti, quǽsumus, ut, qui ex morte eiúsdem Fílii tui prævísa//eam ab omni labe præservásti, nos quoque mundos, eius intercessióne, ad te//perveníre concédas. Per Dóminum.
Die 9 decembris
S. IOANNIS DIDACI CUAUHTLATOATZIN (m)
Ex Indorum nativorum stirpe in territorio nunc Mexici circa annum 1474//natus est. Ei Dei Genetrix in colle Tepeyac apud Mexicopolim se manifestavit,//ac proinde ipse, vir fide purissima præditus, humilitate et fervore suo effecit, ut//illic in honorem Beatæ Mariæ Virginis de Guadalupe ecclesiam ædificaretur, ubi//anno 1548 in Domino quievit.
Ad Officium lectionis
LECTIO ALTERA
E lítteris decretálibus Ioánnis Pauli papæ Secúndi
(Mexicopoli, die 31 iulii 2002 datis)
Virgo Maria Ioannem Didacum solamine affecit
«Exaltávit húmiles» (//*Lc//1, 52): Dei Patris contúitus ad húmilem indígenam//Mexicánum se convértit, nempe Ioánnem Dídacum, quem dono ditávit in Christo//renascéndi, Beátæ Maríæ Vírginis vultum contemplándi et sociátam præstándi//óperam pro americánæ continéntis evangelizatióne. Ex quo apérte erúitur quam//vera sint verba, quibus apóstolus Paulus divínam édocet méthodum salútem//peragéndi.///«Ignobília mundi et contemptibília elégit Deus, quæ non sunt, ut ea, quæ//sunt, destrúeret, ut non gloriétur omnis caro in conspéctu Dei» (//*1////*Cor//1, 28-29).//Hic beátus, cui tráditum nomen est//*Cuauhtlatoatzin//, quod «áquila loquens» sibi//vult, anno círciter 1474 in loco//*Cuauhtitlan//natus est, apud regnum vulgo//*Texcoco//. Adúltus cum sit et matrimónio iunctus, ampléxus est Evangélium et//una cum uxóre baptismáli aqua est ablútus, sibi propónens vívere sub lúmine//fídei et secúndum obligatiónes coram Deo et Ecclésia assúmptas.///Mense decémbri anno 1531, cum iter fáceret ad locum//*Tlatelolco//, in colle,//qui//*Tepeyac//appellátur, apparéntem sibi vidit veram Dei Matrem, quæ mandávit//illi, ut ab epíscopo mexicáno péteret templum in loco apparitiónis ædificári.//Sacer præsul, atténtis indígenæ instántiis, evidéntem miri evéntus probatiónem//ab illo requisívit. Die 12 mensis decémbris Beatíssima Virgo María Ioánni//Dídaco conspiciéndam rursus se dedit, eum solámine affécit et iussit, ut in//fastígium collis//*Tepeyac//se conférret, ibi flores collígeret et reférret. Licet//hiemále frigus et aríditas loci obversaréntur, beátus pulchérrimos répperit flores,//quos in pǽnula pósuit Virginíque tulit. Hæc autem præscrípsit illi, ut eos//tamquam veritátis indícium epíscopo tráderet. Stans coram illo, Ioánnes Dídacus//pǽnulam apéruit florésque cádere sivit; tunc in textúra pǽnulæ appáruit,//mirabíliter impréssa, imágo Vírginis Guadalupénsis, quæ ab illo inde témpore//facta est spiritále natiónis centrum.///Constrúcto templo in «Dóminæ cælórum» honórem, beátus, summa//compúlsus pietáte, ómnia relíquit et vitam impéndit in parvum illud sacéllum//custodiéndum et peregrínos excipiéndos. Sanctitátis viam in oratióne et in//caritáte percúrrit, vim háuriens ex eucharístico redemptóris nostri convívio, ex//cultu in Matrem redemptóris, ex communióne cum sancta Ecclésia necnon ex//obœdiéntia sacris pastóribus. Omnes qui novérunt eum splendórem virtútum,//præsértim fídei, spei, caritátis, humilitátis et contémptus rerum terrenárum sunt//miráti.///Ioánnes Dídacus in simplicitáte cotidiánæ vitæ fidéliter servávit Evangélium,//quin respúeret suam indígenam condiciónem, prorsus cónscius Deum díscrimen//stírpium vel cultúræ prætermíttere et omnes invitáre, ut fílii sui efficiántur. Hoc//modo beátus faciliórem réddidit viam, qua indígenæ gentes mexicánæ et novi//orbis congressiónem cum Christo suscíperent et cum Ecclésia. Usque ad//suprémum vitæ diem cum Deo ambulávit, qui anno 1548 ad se vocávit eum.//Eius recordátio, quæ ad apparitiónem Dóminæ nostræ a Guadalúpe semper//refértur, sǽcula transcéndit diversásque orbis regiónes áttigit.
RESPONSORIUM
(Cf. 1 Cor 1, 27-29; Lc 1, 51.52)
℟.//Infírma mundi elégit Deus, ut confúndat fórtia; quæ non sunt,
*//Ut non//gloriétur omnis caro in conspéctu Dei.
℣.//Fecit poténtiam in bráchio suo et exaltávit húmiles.
*//Ut non gloriétur//omnis caro in conspéctu Dei.
Oratio
Deus, qui per beátum Ioánnem Dídacum, Sanctíssimæ Vírginis Maríæ//dilectiónem erga pópulum tuum ostendísti: eius nobis intercessióne concéde, ut,//Matris nostræ mónitis Guadalúpæ datis obsequéntes, voluntátem tuam iúgiter//adimplére valeámus. Per Dóminum.
Die 11 decembris
S. DAMASI I, PAPÆ (m)
Natione Hispanus, circiter annum 305 natus est. Inter clericos romanos//adscitus, anno 366 episcopus Ecclesiæ Romanæ ordinatus est temporibus//calamitosis; contra schismaticos et hæreticos complures congregavit synodos,//martyrum cultum, quorum sepulcra versibus ornavit, late promovit. Mortuus est//anno 384.
Ad Officium lectionis
LECTIO ALTERA
Ex Tractátu sancti Augustíni epíscopi Contra Faustum
(Lib. 20, 21: CSEL 25, 562-563)
Martyres celebramus cultu dilectionis et societatis
Pópulus christiánus memórias mártyrum religiósa sollemnitáte concélebrat et//ad excitándam imitatiónem et ut méritis eórum consociétur atque oratiónibus//adiuvétur, ita tamen, ut nulli mártyrum, quamvis in memóriis mártyrum,//constituámus altária.///Quis enim antístitum in locis sanctórum córporum assístens altári aliquándo//dixit: Offérimus tibi, Petre; aut, Paule; aut, Cypriáne? Sed, quod offértur, offértur//Deo, qui mártyres coronávit, apud memórias eórum quos coronávit, ut ex//ipsórum locórum admonitióne maior afféctus exsúrgat, ad acuéndam caritátem et//in illos, quos imitári póssumus, et in illum, quo adiuvánte possímus.///Cólimus ergo mártyres eo cultu dilectiónis et societátis, quo et in hac vita//colúntur sancti hómines Dei, quorum cor ad talem pro evangélica veritáte//passiónem parátum esse sentímus; sed illos tanto devótius, quanto secúrius post//certámina ómnia superáta, quanto étiam fidentióre laude prædicámus iam in vita//felicióre victóres, quam in ista adhuc usque pugnántes.///At illo cultu, quæ latría dícitur, cum sit quædam próprie divinitáti débita//sérvitus, nec cólimus, nec coléndum docémus, nisi unum Deum.///Cum autem ad hunc cultum pertíneat oblátio sacrifícii, unde idololatría//dícitur eórum qui hoc étiam idólis éxhibent, nullo modo tale áliquid offérimus,//aut offeréndum præcípimus vel cuíquam mártyri vel cuíquam sanctæ ánimæ vel//cuíquam ángelo; et quisquis in hunc errórem delábitur, corrípitur per sanam//doctrínam, sive ut corrigátur, sive ut caveátur.///Etiam ipsi enim sancti, vel hómines, exhibéri sibi nolunt, quod uni Deo//debéri norunt. Appáruit hoc in Paulo et Bárnaba, cum commóti miráculis, quæ//per eos facta sunt, Lycaónii tamquam diis immoláre voluérunt, conscíssis enim//vestiméntis suis, confiténtes et persuadéntes se deos non esse, ista sibi fíeri//vetuérunt.///Sed áliud est, quod docémus, áliud, quod sustinémus; áliud, quod præcípere//iubémur, áliud, quod emendáre præcípimur et, donec emendémus, toleráre//compéllimur.
RESPONSORIUM
(Ps 115 (116 B), 15; 33 (34), 21; cf. Iudt 10, 3)
℟.//Pretiósa in conspéctu Dómini mors sanctórum eius.
*//Custódit ómnia ossa//eórum, unum ex his non conterétur.
℣.//Stola iucunditátis índuit eos Dóminus.
*//Custódit ómnia ossa eórum, unum//ex his non conterétur.
Oratio
Præsta, quǽsumus, Dómine, ut mártyrum tuórum iúgiter mérita celebrémus,//quorum éxstitit beátus Dámasus, papa, cultor et amátor. Per Dóminum.
Die 12 decembris
BEATÆ MARIÆ VIRGINIS DE GUADALUPE (m)
Anno 1531 Virgo Maria se manifestavit Ioanni Didaco//*Cuauhtlatoatzin//, ex//Indorum nativorum stirpe, in colle Tepeyac apud Mexicopolim in territorio nunc//Mexici et in pænula eius mirabiliter imago permansit, quam illic christifideles//adhuc iugiter venerantur. Per hunc virum, fide purissima præditum, Dei Genetrix//et Ecclesiæ Mater ad amorem Christi omnes vocat populos.
Ad Officium lectionis
LECTIO ALTERA
Ex trádita relatióne, quæ «Nican Mopohua» nuncupátur
(sæc. XVI, ex archivo Archidiœcesis Mexicopolitanæ)
Numquid hic non adsum ego Mater tua?
Anno 1531, post dies áliquot mensis decémbris, cum esset quidam indus//pauper et affábilis, cui nomen Ioánnes Dídacus, ut fertur, ex//*Cuauhtitlan//, cuius//cura, quoad spirituálem administratiónem, ad religiósos in//*Tlatilolco//residéntes//pertinébat, die sábbato, valde mane,//*Tlatilolco//rem divínam ille adíbat. Ut autem//ad collem//*Tepeyac//dictum advénit, iam illucescébat. Cantum ergo supra collem//audívit. Ut vero cantus cessávit, nec iam fuit ámplius áditus, vocátum se audívit//e superióre parte collis: «Dilécte, Ioánnes Dídace», dictum est ei. Statim illuc//ausus est ascéndere, unde se vocári cognóvit.///Ut autem supra collem advénit, dóminam vidit stantem, quæ illum, ut ipse//adíret, vocávit. Cum ante illam pervénit, valde mirátus est quantum esset decóra://vestis eius sicut sol effulgébat. Illico voluntátem suam illi Virgo declarávit. Ait//illi: «Scito, dilectíssime fili, Sanctam Maríam me esse, perféctam semper//Vírginem, Matrem veríssimi Dei, vitæ Auctóris, qui ómnia creávit et sústinet,//Dómini cæli et terræ. Magnópere volo, ardénter desídero, ut isto in loco//templum meum ædificétur, ubi eum osténdam, eum maniféstans laudábo, meum//amórem ac pietátem, auxílium et defensiónem impértiam, quóniam revéra ego//clemens Mater vestra sum, et tua et ómnium qui hac in terra in unum consistétis//et aliórum quorumcúmque qui díligunt me, qui me quærunt, qui devóte et//confidénter me invocáverint. Ibi lácrimas ac mæstítiam eórum exáudiam, in//angústiis benefáciam et in omni tribulatióne remédium áfferam. Ut autem meum//desidérium adimpleátur, Mexicópolim adi in palátium epíscopi. Te a me missum//dices illi, ut ipsum scire fácias quómodo mihi domum hic volo ædificári,//templum hic in valle mihi érigi».///Ut pervénit intra civitátem, statim domum adívit epíscopi, cui nomen Ioánnes//de Zumárraga, órdinis sancti Francísci. Ut autem antístes Ioánnem Dídacum//audívit, quasi non omníno credens, illi respóndit: «Fili, íterum vénies et adhuc//áudiam te. Ego autem mihi cogitábo quid fácere opórteat de tua voluntáte et//desidério».///Altera die, vidit ergo Regínam de colle descendéntem unde ipsum aspiciébat.//Quæ venit óbviam illi prope collem, eum detínuit dixítque: «Audi, dilécte fili://nullátenus tímeas neque corde dóleas, nec áliquid fácias tui avúnculi//infirmitátem aut quámlibet angústiam. Numquid hic non adsum ego Mater tua?//Numquid non sub umbra et protectióne mea tu es constitútus? Numquid ego non//sum fons tua vitæ et felicitátis? Numquid tu non in meo grémio, in bráchiis meis//subsístis? Numquid áliud quodcúmque tibi necésse est? Nihil dóleas, nec//turbéris. Ascénde, inquit, dilécte fili, supra collem atque in eo loco, ubi me//vidísti et tibi locúta sum, flores ibi divérsos vidébis. Accipe et cóllige illos atque//inde descéndens affer illos coram me».///Descéndit ergo Ioánnes atque cæli regínæ détulit, quos collégerat flores. Illa//autem, ut eos vidit, suis venerabílibus mánibus illos accépit rursúmque in//Ioánnis pallíolo collocávit dixítque illi: «Fili dilectíssime, hi flores signum, quod//déferes ad epíscopum, sunt. Eh, tu meus núntius es, cuius fidelitáti hæc//commítto. Te rigoróse præcípio: cáveas ne pallíolum tuum, nisi coram epíscopo,//éxplices et, quæ defers, illi osténdas. Narrábis quoque quómodo, ut collem//ascénderes et inde flores accípere, tibi præcépi et quidquid vidísti et admirátus//es, ut credat et agat de templo erigéndo quod volo».///Ut ergo hæc præcépit cæli regína, iter arrípuit Mexicópolim versus. Lætus//ibat, quia ómnia próspere fient. Ingréssus autem Ioánnes, coram epíscopo se//prostrávit atque illi narrávit quæcúmque víderat et ad quid ad ipsum missus erat.//Dixit illi: «Dómine, mihi quæ præcepísti adimplévi. Dictúrus adívi Dóminam//meam, cæli regínam, Sanctam Maríam Dei Genetrícem, te signum pétere ad mihi//credéndum atque ut templum ibi éxstruas ubi ipsa Virgo desíderat. Dixi ergo illi//me signum áliquod eius voluntátis ad te afférre promisísse. Audívit ergo quæ tu//expéteres: benígne tulit te signum pétere ad impléndam voluntátem eius atque//hódie, valde mane, me rursus ad te veníre præcépit».///Occúrrit ergo univérsa cívitas: venerábilem imáginem vidébant, mirabántur,//ut opus divínum eam mirábant, deprecabántur. Et die illa dixit avúnculus Ioánnis//Dídaci necnon quæ sit Vírginis advocátio et quod eius imágo nuncupétur Sanctæ//Maríæ semper Vírginis de Guadalúpe.
RESPONSORIUM
(Cf. Ap 12, 1)
℟.//Signum magnum appáruit in cælo: múlier amícta sole et luna sub pédibus//eius;
*//Et in cápite eius coróna stellárum duódecim.
℣.//Gaudent ángeli, exsúltent archángeli in Vírgine María.
*//Et in cápite eius//coróna stellárum duódecim.
Oratio
Deus, Pater misericordiárum, qui sub Sanctíssimæ Matris Fílii tui singulári//patrocínio plebem tuam constituísti, tríbue cunctis, qui Beátam Vírginem//Guadalupénsem ínvocant, ut, alacrióri fide, populórum progressiónem in viis//iustítiæ quǽreant et pacis. Per Dóminum.
Die 13 decembris
S. LUCIÆ, VIRGINIS ET MARTYRIS (M)
In persecutione Diocletiani, probabiliter, Syracusis occubuit. Eius cultus ab//antiquitate in totam fere Ecclesiam diffusus est, eiusque nomen in Canonem//romanum introductum est.
Ad Officium lectionis
LECTIO ALTERA
E Libro sancti Ambrósii epíscopi De Virginitáte
(Cap. 12, 68.74-75; 13, 77-78: PL 16 [edit. 1845], 281.283. 285-286)
Corporis tui gratiam splendore mentis illuminas
Tu, una de pópulo, una de plebe, certe tu una de virgínibus, quæ córporis tui//grátiam splendóre mentis illúminas (própior enim es quæ Ecclésiæ comparáris),//tu, inquam, in cubíli tuo et noctúrno témpore constitúta, semper meditáre//Christum, et eius advéntum ómnibus speráto moméntis.///Talem te Christus desiderávit, talem te Christus elégit. Apérto ítaque//ingréditur óstio; neque enim potest fállere, qui se ingressúrum esse promísit.//Compléctere ígitur quem quæsísti; accéde ad ipsum et illumináberis; tene illum,//roga ne cito ábeat, óbsecra ne recédat. Verbum enim Dei currit, fastídio non//cápitur, neglegéntia non tenétur. Obeat ánima tua in verbo eius, et cæléstis//sermónis insíste vestígio; cito enim transit.///Dénique quid ait illa?//*Quæsívi eum et non invéni illum: vocávi eum et non//*obaudívit me.//Ne putes displicére te, quæ vocásti, quæ rogásti, quæ aperuísti,//quod tam cito ábiit: sinit nos sæpe tentári. Dénique turbis rogántibus ne//recéderet, quid ait in Evangélio?//*Et áliis civitátibus opórtet me evangelizáre//*verbum Dei; quia ídeo missus sum//. Sed étiam si tibi ille abiísse vidétur, exi,//rursus explóra.///Quis autem te, nisi sancta Ecclésia, debet docére quemádmodum Christum//téneas? Immo iam dócuit, si quæ legis, intéllegas://*Quam módicum,//inquit//*, fuit,//*cum transívi ab ipsis, donec invéni quem diléxit ánima mea: ténui eum et non//*relínquam eum.///Quibus ígitur Christus tenétur? Non iniúriæ néxibus, non réstium nodis; sed//vínculis caritátis, mentis habénis stríngitur, et ánimæ tenétur afféctu.///Si vis et tu tenére Christum, quære ígitur, nec pœnam métuas; inter supplícia//enim frequénter córporis, inter ipsas persecutórum manus Christus mélius//invenítur.///*Quam módicum,//inquit//*, fuit, cum transívi ab ipsis.//Exíguo enim spátio//brevíque moménto cum persecutórum manus eváseris, nec succubúeris//potestátibus mundi, tibi Christus occúrret, nec te diu tentári patiétur. Quæ sic//Christum requírit, quæ Christum ínvenit, potest dícere://*Ténui eum, nec//*relínquam eum; donec introdúcam eum in domum matris meæ et in cubículum//*eius quæ me concépit.//Quæ est domus matris tuæ et cubículum eius, nisi//intérnum tuæ secretúmque natúræ?///Hanc domum serva, huius domus mundáto penetrália; ut, cum immaculáta//domus fúerit, spiritális domus in sacerdótium sanctum lápide angulári//coagmentáta consúrgat, et Spíritus Sanctus hábitet in ea.///Quæ sic Christum requírit, quæ sic Christum óbsecrat, non relínquitur ab eo,//immo étiam frequénter revísitur; est enim nobíscum usque ad consummatiónem//mundi.
RESPONSORIUM

℟.//Grata facta est a Dómino in certámine, quia apud Deum et apud hómines//glorificáta est: in conspéctu príncipis loquebátur sapiéntiam:
*//Et Dóminus//ómnium diléxit eam.
℣.//Ista est virgo, quæ iucúndum Deo in corde suo habitáculum præparávit.
*//Et Dóminus ómnium diléxit eam.
Oratio
Intercéssio nos, quǽsumus, Dómine, sanctæ Lúciæ, vírginis et mártyris,//gloriósa confóveat, ut eius natalícia et temporáliter frequentémus et//conspiciámus ætérna. Per Dóminum.
Die 14 decembris
S. IOANNIS A CRUCE, PRESBYTERI ET ECCLESIÆ//DOCTORIS (M)
Fontiberi in Hispania circa annum 1542 natus est. Post aliquod tempus apud//Carmelitas exactum, anno 1568, sancta Teresia de Avila suadente, primus inter//fratres Ordinis reformationem aggressus est, quam laboribus operibusque//innumeris sustinuit. Anno 1591 Ubedæ mortuus est, sanctitatis et sapientiæ laude//insignis, cuius testes spiritualia opera ab ipso conscripta exstant.
Ad Officium lectionis
LECTIO ALTERA
Ex Cántico spiritáli sancti Ioánnis a Cruce presbýteri
(Red. B, str. 36-37, Edit. E. Pacho, S. Juan de la Cruz, Obras completas, Burgos,//1982, pp. 1124-1135)
Agnitio mysterii absconditi in Christo Iesu
Licet plura mystéria et mirabília sancti doctóres detéxerint et ánimæ devótæ//in huiúsmodi vitæ statu cognóverint, adhuc tamen illis pótior pars enuntiánda,//immo et intellegénda restat.///Quare profúnde fodiéndum est in Christo, qui est instar fodínæ abundántis,//plúrimos thesaurórum sinus habéntis, ubi quantumcúmque alte quis fodit, eórum//finem vel términum numquam invéniet. Immo, in quólibet sinu novæ novárum//divitiárum venæ hic et illic reperiúntur.///Hanc ob causam de eódem Christo apóstolus Paulus dixit://*In quo sunt omnes//*thesáuri sapiéntiæ et sciéntiæ Dei abscónditi.//Quos thesáuros íngredi nequit//ánima, nec ad illos pertíngere valet, nisi prius densitátem labórum transíerit et//ingréssa fúerit, intérius exteriúsque patiéndo, nísique prius plúrima a Deo//benefícia intellectuália et sensibília recéperit diutúrnaque spirituális præcésserit//exercitátio.///Hæc ómnia quippe inferióra sunt et dispositiónes ad sublímia penetrália//cognitiónis mysteriórum Christi, quæ est ómnium altíssima sapiéntia quæ in hac//vita obtinéri possit.///O útinam tandem hómines agnóscerent esse omníno impossíbile perveníre ad//densitátem divitiárum et sapiéntiæ Dei nisi ingrediéndo prius densitátem//labórum, multiplíciter patiéndo, ita ut ánima solámen ac desidérium suum//repónat. Quam vero ánima quæ concupíscit divínam sapiéntiam, vere prius optat//intráre densitátem crucis.///Quaprópter sanctus Paulus Ephésios adhortabátur//*ne defícerent in//*tribulatiónibus//, et ut fortíssimi essent et//*in caritáte radicáti et fundáti, ut possent//*comprehéndere cum ómnibus sanctis, quæ sit latitúdo et longitúdo et sublímitas//*et profúndum: scire étiam supereminéntem sciéntiæ caritátem Christi, ut//*impleréntur in omnem plenitúdinem Dei.///Quia porta per quam in huiúsmodi divítias eius sapiéntiæ íngredi potest, crux//est, eadémque porta angústa est, et dum plures delícias áppetunt quæ per ipsam//pertíngi valent, paucórum ádmodum est ipsam íngredi desideráre.
RESPONSORIUM
(1 Cor 2, 9-10a)
℟.//Oculus non vidit, nec auris audívit, nec in cor hóminis ascéndit,
*//Quæ//præparávit Deus iis qui díligunt illum.
℣.//Nobis autem revelávit Deus per Spíritum.
*//Quæ præparávit Deus iis qui//díligunt illum.
Oratio
Deus, qui sanctum Ioánnem, presbýterum, perféctæ sui abnegatiónis et crucis//amatórem exímium effecísti, concéde, ut, eius imitatióni iúgiter inhæréntes, ad//contemplatiónem glóriæ tuæ perveniámus ætérnam. Per Dóminum.
Die 21 decembris
S. PETRI CANISII, PRESBYTERI ET ECCLESIÆ DOCTORIS (c)
Noviomagi, in Gelria (nunc in Hollandia), natus est anno 1521; Coloniæ//Agrippinæ in studia incubuit et Societati Iesu nomen dedit; anno 1546 sacerdotio//initiatus est. In Germaniam missus, per multos annos strenue ad fidem//catholicam tuendam et firmandam laboravit scriptis et prædicatione. Multa//edidit, inter quæ opus eminet quod Catechismus inscribitur. Obiit Friburgi//Helvetiorum anno 1597.
Ad Officium lectionis
LECTIO
Ex Scriptis sancti Petri Canísii presbýteri
(Edit. O. Braunsberger, Petri Canisii Epistulæ et Acta, I, Friburgi Brisgoviæ,//1896, pp. 53-55)
Nosti, Domine, quantopere et quoties illo ipso die mihi Germaniam commisisti
Antequam proficiscerétur in Germániam, cuius alter apóstolus mérito//appellátur, sanctus Petrus Canísius, apostólica benedictióne recépta, res spiritáles//altíssimas expértus est, quas ipse sequéntibus verbis descrípsit: «Plácuit//imménsæ bonitáti tuæ, ætérne Póntifex, ut [illíus] apostólicæ benedictiónis//efféctum atque confirmatiónem sollícite commendárem Apóstolis tuis, qui in//Vaticáno visúntur et mirabília, te duce, operántur, ubi magnam sensi//consolatiónem præsentémque grátiam tuam, quæ per tales intercessóres mihi//offerebátur. Benedicébant enim et illi, missiónem in Germániam confirmábant,//suam mihi velut apóstolo Germániæ concedéndam benevoléntiam promíttere//videbántur. Nosti, Dómine quantópere et quóties illo ipso die mihi Germániam//commisísti, pro qua dein sollícitus esse pérgerem, pro qua vívere moríque//cúperem.///Tu tandem, velut apérto mihi Corde sanctíssimi Córporis tui, quod inspícere//coram vidébar, ex fonte illo ut bíberem iussísti, invítans scílicet ad hauriéndas//aquas salútis meæ de fóntibus tuis, Salvátor meus. Ego vero máxime cupiébam,//ut fluénta fídei, spei, caritátis in me inde derivaréntur. Sitiébam paupertátem,//castitátem,obœdiéntiam; lavári a te totus et vestíri ornaríque postulábam. Unde//postquam Cor tuum dulcíssimum attíngere et meam in eo sitim recóndere ausus//fúeram, vestem mihi contéxtam tribus e pártibus promittébas, quæ nudam//protégere ánimam possent, et ad professiónem hanc máxime pertinérent: erant//pax, amor et perseverántia. Quo salutári induménto munítus, confidébam nihil//mihi defutúrum, sed ómnia in glóriam tuam successúra».
RESPONSORIUM
(Mt 13, 52; cf. Prov 14, 33)
℟.//Omnis scriba, doctus in regno cælórum,
*//Símilis est hómini patrifamílias,//qui profert de thesáuro suo nova et vétera.
℣.//In corde prudéntis requiéscit sapiéntia et indóctos quosque erúdiet.
*//Símilis est hómini patrifamílias, qui profert de thesáuro suo nova et vétera.
Oratio
Deus, qui ad tuéndam cathólicam fidem virtúte et doctrína beátum Petrum,//presbýterum, roborásti, eius intercessióne concéde, ut, qui veritátem quærunt, te//Deum gaudénter invéniant, et in tua confessióne pópulus credéntium persevéret.//Per Dóminum.
Die 23 decembris
S. IOANNIS DE KĘTY, PRESBYTERI (c)
Natus est in oppido Kęty diœcesis Cracoviensis anno 1390; sacerdotio//initiatus, munus docendi per plures annos in Cracoviensi academia exercuit, ac//deinde Ilkusiensis parœciæ curam pastoralem suscepit. Rectam fidem, quam//optime docuit, virtutibus cumulavit, præsertim pietate et caritate in proximum,//ita ut exemplar evaserit collegis et discipulis. Mortuus est anno 1473.
Ad Officium lectionis
LECTIO
E Lítteris Cleméntis papæ Décimi tértii
(2 febr. 1767: Bullarii romani continuatio, IV, pars II, Pratis 1843, pp. 1314-//1316)
Omnino unus in corde, unus in ore Deus erat
Inter egrégios viros doctrína et sanctitáte præstántes, qui fácerent simul et//docérent atque orthodóxam fidem ab adversáriis oppugnátam defénderent,//dignum certe qui numerétur in paucis beátum Ioánnem Cántium fuísse, nemo//ámbiget, qui eúndem nóverit in Cracoviénsi academía puríssimo haustam e fonte//sciéntiam tradidísse, cum per ea témpora in áliis non longe díssitis regiónibus//hǽreses et schísmata grassaréntur, et sanctiórem morum disciplínam, quam//concionándo e suggéstu explicáre pópulo satagébat, humilitáte, castimónia,//misericórdia, córporis afflictatióne, ceterísque integérrimi sacerdótis et strénui//operárii virtútibus confirmásse.///Itaque non modo illíus academíæ professóribus ornaméntum ac decus áddidit//singuláre, sed exémplum étiam mirífice profutúrum relíquit céteris ómnibus qui//in símili múnere versántur, ut perfécti doctóris obíre munus ímpigre stúdeant, et//sciéntiam Sanctórum simul cum áliis facultátibus ad uníus Dei laudem et//glóriam docére omni stúdio atque ope nitántur.///Religióni, qua res divínas tractábat, humílitas adiúncta erat, qua sibi//viléscens némini umquam, tamétsi sciéntia ómnium fácile princeps, præferébat//sese, quin étiam sperni se ab ómnibus ac déspici optábat; tantum áberat ut//obtrectántes sibi suíque contemptóres parum æquo ánimo ferret.///Humilitátis comes erat rara quædam ac púero digna simplícitas; ítaque in//factis eius ac dictis nihil súbdolum, nihil fictum; quod clausum habébat in//péctore, hoc in lingua promptum habébat. Si quam forte e verbis suis, dum vera//lóquitur, ortam in áliis offensiónem suspicarétur, ántequam ad aram accéderet,//supplex véniam non tam sui quam aliéni erróris petébat. Per diem vero,//postquam suo múnere perfúnctus esset, e licéo statim recta in templum, ubi ante//Christum in eucharistía laténtem contemplatiónes ac preces diu protrahébat.//Omníno unus in corde, unus in ore Deus erat.
RESPONSORIUM
(Cf. Is 58, 7-8)
℟.//Frange esuriénti panem tuum et egénos vagósque induc in domum tuam:
*//Tunc erúmpet quasi auróra lumen tuum et anteíbit fáciem tuam iustítia tua.
℣.//Cum víderis nudum óperi eum et carnem tuam ne despéxeris.
*//Tunc//erúmpet quasi auróra lumen tuum et anteíbit fáciem tuam iustítia tua.
Oratio
Da, quǽsumus, omnípotens Deus, ut, exémplo sancti Ioánnis presbýteri, in//sanctórum sciéntia procedámus atque, misericórdiam ómnibus exhibéntes, apud//te indulgéntiam consequámur. Per Dóminum.
Die 26 decembris
S. STEPHANI, PROTOMARTYRIS (F)

Die 27 decembris
S. IOANNIS, APOSTOLI ET EVANGELISTÆ (F)

Die 28 decembris
SS. INNOCENTIUM, MARTYRUM (F)

Die 29 decembris
S. THOMÆ BECKET, EPISCOPI ET MARTYRIS (c)
Londinii natus est anno 1118; clericus Cantuariensis et regis cancellarius//factus, anno 1162 episcopus electus est. Iura Ecclesiæ contra regem Henricum II//strenue defendit, ex quo per sex annos in Galliam exsulare coactus est. In//patriam reversus, multa adhuc sustinuit, donec a regis satellitibus anno 1170//occisus est.
Ad Officium lectionis
LECTIO
Ex Epístolis sancti Thomæ Becket epíscopi
(Epist. 74: PL 190, 533-536)
Non coronatur nisi qui legitime certaverit
Si curámus esse quod dícimur, et nostri nóminis, qui appellámur epíscopi et//pontífices, nosse vólumus significatiónem, opórtet nos iugi sollicitúdine//consideráre et imitári vestígia illíus, qui, póntifex in ætérnum a Deo constitútus,//seípsum pro nobis Patri óbtulit in ara crucis, et de summa cælórum spécula//ómnium actus et áctuum intentiónes iúgiter speculátur, tandem unicuíque//redditúrus secúndum ópera sua.///Vices enim illíus in terris geréndas suscépimus, adépti sumus glóriam//nóminis, honórem dignitátis, fructúsque labórum spiritálium temporáliter//possidémus, Apóstolis et apostólicis viris in Ecclesiárum fastígiis succedéntes, ut//nostro ministério peccáti et mortis destruátur impérium, et in fide et proféctu//virtútum coaléscens ædifícium Christi crescat in templum sanctum in Dómino.///Et quidem episcopórum multus est númerus. Qui docéndi et pascéndi//sollicitúdinem et instántiam diligentiórem promísimus in consecratióne, et verbis//cotídie profitémur, sed útinam fides pollicitatiónis de testimónio óperis//convaléscat! Messis útique multa est, nec ad eam colligéndam et congregándam//in hórreum Dómini unus suffíceret aut pauci.///Quis tamen Románam Ecclésiam caput ómnium Ecclesiárum et fontem//cathólicæ doctrínæ ámbigit esse? Quis claves regni cælórum Petro tráditas esse//ignórat? Nonne in fide et doctrína Petri totíus Ecclésiæ structúra consúrgit,//donec occurrámus omnes Christo in virum perféctum, in unitáte fídei et//agnitióne Fílii Dei?///Necésse quidem est multos esse qui plantent, multos qui írrigent, quóniam//hoc éxigit procéssus verbi, et dilatátio populórum, cum et antíquus pópulus, cui//unum sufficiébat altáre, plures ex necessitáte magístros habúerit, nedum modo in//concúrsu et affluéntia géntium, quibus Líbanus non súfficit ad succendéndum, et//animália non modo Líbani, sed nec totíus Iudǽæ suffícerent ad holocáustum.///Sed quicúmque sit qui rigat aut plantat, Deus nulli dat increméntum, nisi illi//qui plantávit in fide Petri et doctrínæ ipsíus acquiéscit.///Sane ad eum máxima pópuli iudícia referúntur, a Románo examinánda//Pontífice, et dispósiti sub eo matris Ecclésiæ magistrátus, quátenus in partem//sollicitúdinis accíti sunt, créditam exercérent potestátem.///Mementóte dénique quómodo salvi facti sunt patres nostri, quómodo et//quibus tribulatiónibus Ecclésia créverit et dilatáta sit; quas procéllas eváserit//navis Petri, quæ Christum habet vectórem; quáliter ad corónam pervénerint,//quorum fides ex tribulatióne clárius elucéscit.///Sic ómnium sanctórum turba procéssit, ut perpétuo verum sit, quia non//coronátur, nisi qui legítime certáverit.
RESPONSORIUM

℟.//Coronávit te Dóminus coróna iustítiæ:
*//Stola glóriæ suæ circúmdedit te,//et hábitat in te Deus, Sanctus Israel.
℣.//Certámen bonum certásti, cursum consummásti, repósita est tibi coróna//iustítiæ.
*//Stola glóriæ suæ circúmdedit te, et hábitat in te Deus, Sanctus Israel.
Oratio
Deus, qui beáto Thomæ, mártyri, pro iustítia magno ánimo vitam profúndere//tribuísti, da nobis, eius intercessióne, nostram pro Christo vitam in hoc sǽculo//abnegáre, ut eam in cælo inveníre possímus. Per Dóminum.
Die 31 decembris
S. SILVESTRI I, PAPÆ (c)
Episcopus Ecclesiæ Romanæ anno 314 ordinatus, sub Constantino Magno//rexit Ecclesiam, quo tempore donatistarum schisma et arianorum error maximas//excitarunt calamitates. Mortuus est anno 335 et in cœmeterio Priscillæ, via//Salaria, sepultus.
Ad Officium lectionis
LECTIO
Ex Ecclesiástica História Eusébii Cæsariénsis epíscopi
(Lib. 10, 1-3: PG 20, 842-847)
De pace constantiniana
De ómnibus glória sit omnipoténti regíque ómnium Deo; grátia item//servatóri ac redemptóri animárum nostrárum Iesu Christo, per quem precámur, ut//pax nobis firma et stábilis, immunísque tum ab externárum rerum, tum ab//ómnibus ánimi moléstiis ac perturbatiónibus perpétuo conservétur.///Iamque dies serénus ac líquidus, nulla ámplius nube fuscátus, Ecclésias//Christi toto orbe diffúsas cæléstis lucis splendóre illustrábat. Licebátque iis étiam//qui a cœtu religiónis nostræ aliéni essent, si non iísdem frui nobíscum, at certe//partem áliquam et quasi efflúxum percípere eórum bonórum, quæ nobis a Deo//fúerant procuráta.///Nobis vero præcípue, qui spem omnem in Christo pósitam habémus,//incredíbilis quædam ínerat lætítia, et divína quædam hiláritas in ómnium vultu//emicábat, cum loca cuncta, quæ tyrannórum impíetas paulo ante subrúerat,//tamquam ex diutúrna ac pestífera labe revivíscere viderémus; templáque rursus a//solo in imménsam altitúdinem érigi, et longe maióre cultu ac splendóre quam//illa, quæ prius expugnáta fuíssent, nitéscere.///Votívum enim nobis ac desiderátum spectáculum præbebátur, dedicatiónum//scílicet festívitas per síngulas urbes, et oratoriórum recens structórum//consecratiónes.///Ad hæc episcopórum convéntus; peregrinórum ab extérnis et procul díssitis//regiónibus concúrsus; populórum mútua inter se cáritas ac benevoléntia cum//membra córporis Christi in unam compágem coaléscerent.///Itaque iuxta prophéticum oráculum, quo ea quæ ventúra erant sub arcána//quadam imágine prædicebántur://*Os////*aptabátur ossi et iunctúra iunctúræ//, et//quæcúmque ália idem prophéticus sermo sub obscúris verbórum involúcris vere//útique pronuntiávit.///Una erat divíni Spíritus virtus per univérsa cómmeans membra; una ómnium//ánima; éadem alácritas fídei; unum ómnium concéntus, divinitátem hymnis//celebrántium.///Iam vero antístitum absolutíssimæ cæremóniæ et accuráta sacrifícia//sacerdótum, et divíni quidam augustíque Ecclésiæ ritus, hinc psalmos canéntium//et réliquas nobis divínitus tráditas voces auscultántium; illinc divína et arcána//obeúntium ministéria. Mýstica quoque salutáris passiónis sýmbola tradebántur.///Dénique omnis ætas et promíscua utriúsque sexus multitúdo, toto péctore//precatiónibus et gratiárum actiónibus incúmbens, cum summa animórum lætítia//Deum bonórum auctórem venerabátur.
RESPONSORIUM
(Col 3, 15; Gal 3, 28; Ps 149, 1)
℟.//Pax Christi dominétur in córdibus vestris, ad quam et vocáti estis in uno//córpore; et grati estóte.
*//Omnes enim vos unus estis in Christo.
℣.//Cantáte Dómino cánticum novum; laus eius in ecclésia sanctórum.
*//Omnes enim vos unus estis in Christo.
Oratio
Auxiliáre, Dómine, pópulo tuo, beáti Silvéstri, papæ, intercessióne suffúlto,//ut, præséntem vitam sub tua gubernatióne transcúrrens, mereátur felíciter//inveníre perpétuam. Per Dóminum.
Die 2 ianuarii
SS. BASILII MAGNI ET GREGORII NAZIANZENI,//EPISCOPORUM ET ECCLESIÆ DOCTORUM (M)
Basilius natus est Cæsareæ in Cappadocia anno 330 ex familia christiana;//litteris eruditus et virtutibus micans, vitam eremiticam agere cœpit, sed anno 370//episcopus suæ civitatis factus est. Contra arianos pugnavit; multa egregie//scripsit, et præcipue monasticas regulas, quibus plurimi orientales monachi//etiam nunc astringuntur; egenos magnopere iuvit. Mortuus est anno 379, die 1//ianuarii.///Gregorius eodem anno 330 prope Nazianzum natus, multas peregrinationes//suscepit ad scientiam acquirendam. Amicum Basilium in solitudine secutus est,//sed presbyter et episcopus ordinatus est. Anno 381 episcopus//Constantinopolitanus electus est; attamen, propter factiones Ecclesiam suam//dividentes, Nazianzum recessit, ubi mortuus est die 25 ianuarii anni 389 vel 390.//Eximiæ doctrinæ et eloquentiæ gratia,//*theologus//vocatus est.
Ad Officium lectionis
LECTIO ALTERA
Ex Oratiónibus sancti Gregórii Nazianzéni epíscopi
(Oratio 43, in laudem Basilii Magni, 15. 16-17. 19-21: PG 36, 514-523)
Quasi una anima, duo corpora ferens
Habébant nos Athénæ, velut fluxum quendam flúminis, ex eódem pátriæ//fonte in divérsas regiónes doctrínæ cupiditáte disséctos, rursúmque, velut ex//compósito, Deo vidélicet ita impellénte, coeúntes.///Tunc ígitur meum magnúmque Basilíum, non ipse solum veneratióne//prosequébar, quod illíus tum in móribus gravitátem, tum in sermónibus//maturitátem et prudéntiam conspícerem; sed áliis étiam, quibus non perínde//cógnitus erat, ut idem fácerent persuadébam. Nam apud multos statim in//veneratióne erat, ut qui fama et auditióne iam eum præcepíssent.///Ex quo quid cóntigit? Ipse solus fere ex ómnibus, qui studiórum causa//Athénas veniébant, commúni lege solútus est, maiórem útique honórem, quam//tirónis condício ferre videbátur, consecútus. Hoc nobis amicítiæ prælúdium; hinc//necessitúdinis ignículus; sic mútuo amóre sauciáti sumus.///Ut témporis progréssu desidérium nostrum mútuo inter nos conféssi sumus,//ac philosophíam id esse quod a nobis expeterétur, tum vero iam utérque álteri//quidvis erámus, contubernáles, convictóres, concórdes, unum idémque//spectántes, fervéntius cotídie ac fírmius desidérium nobis ínvicem colligéntes.///Par spes doctrínæ, hoc est, rei ómnium invidiosíssimæ, nos ducébat; et tamen//áberat invídia, æmulátio autem in prétio habebátur. Hoc utríque certámen, non//uter primas ferret, sed uter álteri eas concéderet; utérque enim alteríus glóriam//pro sua ducébat.///Una utríque ánima videbátur, duo córpora ferens. Quod si fides iis mínime//habénda est, qui ómnia in ómnibus rebus sita esse dicunt; at nobis certe//credéndum est, quod utérque in áltero et apud álterum siti erámus.///Unum utríque opus et stúdium, virtus erat, et ad futúras spes vívere, nosque//ita comparáre, ut, ante discéssum ex hac vita, hinc migrarémus. Quod quidem//nobis ob óculos ponéntes, vitam actionésque omnes nostras dirigebámus, tum//divíni præcépti ductum sequéntes, tum alter álteri virtútis stúdium exacuéntes;//atque, nisi hoc arrogántius dícere vídear, utérque álteri norma et amússis erámus,//qua rectum a pravo discérnitur.///Et cum áliis ália quædam cognoménta sint, vel a paréntibus accépta, vel ex//seípsis, hoc est, ex própriis vitæ stúdiis institutísque comparáta: nobis contra,//magna res et magnum nomen erat, christiános et esse et nominári.
RESPONSORIUM
(Dan 2, 21-22; 1 Cor 12, 11)
℟.//Dat Dóminus sapiéntiam sapiéntibus et sciéntiam intellegéntibus//disciplínam:
*//Ipse revélat profúnda et abscóndita et lux cum eo inhábitat.
℣.//Hæc autem operátur ómnia unus atque idem Spíritus, dívidens síngulis//prout vult.
*//Ipse revélat profúnda et abscóndita et lux cum eo inhábitat.
Oratio
Deus, qui Ecclésiam tuam beatórum Basilíi et Gregórii exémplis et doctrínis//dignátus es illustráre, concéde, quǽsumus, ut tuam discámus in humilitáte//veritátem et eam in caritáte fidéliter operémur. Per Dóminum.
Die 3 ianuarii
SANCTISSIMI NOMINIS IESU (m)

Ad Officium lectionis
LECTIO ALTERA
Ex Sermónibus sancti Bernardíni Senénsis presbýteri
(Sermo 49, cap. 1: Opera Omnia, IV, 495 ss.)
Magnum fidei fundamentum Nomen Iesu
Hoc quidem est illud sanctíssimum Nomen quod tantum fuit ab antíquis//pátribus desiderátum, tantis anxietátibus exspectátum, tantis languóribus//prolongátum, tantis suspíriis invocátum, tantis lácrimis postulátum, sed témpore//grátiæ misericórditer est donátum. Abscónde, quæso, nomen poténtiæ, non//audiátur nomen vindíctæ, teneátur nomen iustítiæ. Da nobis nomen//misericórdiæ, sonet nomen Iesu in áuribus meis, quia tunc vere vox tua dulcis et//fácies tua decóra.///Magnum ígitur fídei fundaméntum nomen Iesu effíciens fílios Dei. Fides//enim cathólicæ religiónis consístit in notítia Iesu Christi et lúmine, qui est lumen//ánimæ, óstium vitæ, fundaméntum salútis ætérnæ. Hanc si quis non habúerit aut//relíquit, véluti sine lúmine per ténebras noctis vadit et clausis óculis per//discrímina præcipitánter incédit, et quantacúmque ratiónis eminéntia fúlgeat,//ducem séquitur cæcum, dum ad intelligénda secréta cæléstia próprium séquitur//intelléctum, aut, fundaménto neglécto, constrúere nítitur domum, aut, óstium//prætermísso, vult intráre per tectum. Fundaméntum ígitur istud Iesus est, lumen//et óstium, qui se viam monstratúrus errántibus, fídei lumen exhíbuit ómnibus,//per quam posset Deus ignótus requíri, quæsítus credi, créditus inveníri.//Fundaméntum hoc susténtat Ecclésiam in Iesu nómine fabricátam. Nomen Iesu//est splendor prædicántium, eo quod luminóse splendére, annuntiáre et audíre//fáciat verbum suum. Et unde putas in toto orbe tanta et tam súbita atque fervens//fídei lux, nisi de prædicáto Iesu? Nonne et huius nóminis luce ac sapóre Deus//nos vocávit in admirábile lumen suum? Quibus illuminátis et in lúmine isto//vidéntibus lumen mérito Apóstolus dicat: «Erátis aliquándo ténebræ, nunc autem//lux in Dómino: ut fílii lucis ambuláte».///O ígitur nomen gloriósum, o nomen gratiósum, o nomen amorósum et//virtuósum! Per te crímina relaxántur, per te adversárii superántur, per te infírmi//liberántur, per te patiéntes in adversitátibus roborántur et iucundántur! Tu//credéntium honor, tu prædicántium doctor, tu operántium roborátor, tu//deficiéntium sustentátor. Igneo fervóre et calóre tuo desidéria inardéscunt,//postuláta suffrágia impetrántur, inebriántur ánimæ contemplántes atque per te//glorificántur omnes in cælésti glória triumphántes. Cum quibus, dulcíssime Iesu,//per hoc sanctíssimum nomen tuum conregnáre nos fácias.
RESPONSORIUM
(Cf. Ps 5, 12; 88 (89), 16b-17a)
℟.//Omnes qui sperant in te, Dómine, læténtur, in ætérnum exsúltent.//Obumbrábis eis et gloriabúntur in te,
*//Qui díligunt nomen tuum.
℣.//Dómine, in lúmine vultus tui ambulábunt et in nómine tuo exsultábunt tota//die.
*//Qui díligunt nomen tuum.
Oratio
Deus, qui salútem humáni géneris in Verbi tui incarnatióne fundásti, da//pópulis tuis misericórdiam quam depóscunt, ut sciant omnes non esse, quam//Unigéniti tui, nomen áliud invocándum. Qui tecum.
Die 7 ianuarii
S. RAYMUNDI DE PENYAFORT, PRESBYTERI (m)
Prope Barcinonem natus est circa annum 1175. Canonicus factus Ecclesiæ//Barcinonensis, deinde inter Fratres Prædicatores ascitus est. Iussu Gregorii papæ//IX corpus decretalium edidit. Supremus moderator sui Ordinis electus, optimis//legibus illum rexit. Ex eius scriptis eminet//*Summa casuum//pro pænitentiæ//sacramento recte et fructuose administrando. Mortuus est anno 1275.
Ad Officium lectionis
LECTIO ALTERA
Ex Epístola sancti Raymúndi presbýteri
(Monumenta Ord. Præd. Hist. 6, 2, Romæ 1901, pp. 84-85)
Deus dilectionis et pacis corda vestra pacificet
Si omnes qui pie volunt vívere in Christo, persecutiónem passúros//prædicátor veritátis, non méntiens, vere dixit, nullus, ut árbitror, ab hac//generalitáte excípitur, nisi qui//*sóbrie, iuste et pie vívere in hoc sǽculo//aut//néglegit aut non novit.///Vos autem absit ut in eórum número computémini quorum domus pacátæ//sunt et quiétæ, secúræ, et non est virga Dómini super eos, qui ducunt in bono//dies suos et in puncto ad inférna descéndent.///Vestra vero púritas ac píetas hoc merétur et éxigit, ut, quia accépti estis Deo//et grati, ideóque usque ad sinceritátem pleníssimam crebris tunsiónibus vestra//púritas expurgétur. Quod si duplicátur intérdum aut triplicátur super vos gládius,//et hoc ipsum omne gáudium et amóris indícium existimári opórtet.///Gládius ex utráque parte acútus sunt foris pugnæ intúsque timóres; iste//duplicátur aut triplicátur intérius, cum spíritus ille cállidus cum dolo atque//blandíciis corda íntima inquiétat; et hæc quidem bellándi génera satis háctenus//didicístis, alióquin ad illam pulchritúdinem pacis ac tranquillitátis intérnæ fúerat//impossíbile perveníre.///Duplicátur autem extérius et triplicátur gládius, cum sine causa egréditur//persecútio ecclesiástica circa spiritália, ubi gravióra sunt vúlnera máxime ab//amícis.///Hæc est illa desiderábilis et beáta crux Christi, quam ille vere virílis Andréas//gaudénti ánimo suscépit, in qua sola vas electiónis ásserit gloriándum.///Aspícite ítaque in auctórem fídei et conservatórem Iesum, qui innocentíssime//passus est et a suis, atque cum scelerátis est deputátus; et, cálicem Dómini Iesu//quam præclárum bibéntes, ágite grátias Dómino, bonórum ómnium largitóri.///Ipse autem Deus dilectiónis et pacis corda vestra pacíficet et iter vestrum//accéleret, ut in abscóndito faciéi suæ a conturbatióne hóminum ínterim vos//abscóndat, donec ad illam plenitúdinem introdúxerit et transplantáverit, ubi//sedébitis æternáliter in pulchritúdine pacis et tabernáculis fidúciæ et in réquie//opuléntiæ.
RESPONSORIUM

℟.//Doctrínæ suæ rádiis illustrávit sedéntes in ténebris:
*//Et caritátis ardóre//vinctos in mendicitáte et ferro redémit.
℣.//Edúxit pérditos de via iniquitátis, liberávit a poténte páuperem.
*//Et//caritátis ardóre vinctos in mendicitáte et ferro redémit.
Oratio
Deus, qui beátum Raymúndum, presbýterum, insígnis in peccatóres//misericórdiæ virtúte decorásti, eius nobis intercessióne concéde, ut, a peccáti//servitúte solúti, quæ tibi sunt plácita líberis méntibus exsequámur. Per//Dóminum.
