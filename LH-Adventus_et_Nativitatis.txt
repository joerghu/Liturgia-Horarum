DOMINICA
Ad Officium lectionis
LECTIO PRIOR
Incipit liber Isaíæ prophétæ
1, 1-18
Obiurgatio populi
[1]//Vísio Isaíæ fílii Amos, quam vidit super Iudam et Ierúsalem in diébus Ozíæ,//Ióatham, Achaz, Ezechíæ regum Iudæ.///[2]//Audíte, cæli, et áuribus pércipe, terra, quóniam Dóminus locútus est: «Fílios//enutrívi et exaltávi, ipsi autem sprevérunt me.//[3]//Cognóvit bos possessórem suum,//et ásinus præsépe dómini sui; Israel non cognóvit, pópulus meus non intelléxit».///[4]//Væ genti peccatríci, pópulo gravi iniquitáte, sémini nequam, fíliis scelerátis!//Dereliquérunt Dóminum, blasphemavérunt Sanctum Israel, abalienáti sunt//retrórsum.///[5]//Super quo percutiémini vos ultra, addéntes prævaricatiónem? Omne caput//lánguidum, et omne cor mærens.//[6]//A planta pedis usque ad vérticem non est in eo//sánitas; vulnus et livor et plaga tumens non est circumligáta nec curáta//medicámine neque fota óleo.///[7]//Terra vestra desérta, civitátes vestræ succénsæ igni; regiónem vestram//coram vobis aliéni dévorant, et desolábitur sicut in vastitáte hostíli.///[8]//Et derelinquétur fília Sion ut umbráculum in vínea, sicut tugúrium in//cucumerário, sicut cívitas, quæ obséssa est.//[9]//Nisi Dóminus exercítuum//reliquísset nobis semen, quasi Sódoma fuissémus et quasi Gomórra símiles//essémus.///[10]//Audíte verbum Dómini, príncipes Sodomórum; percípite áuribus legem Dei//nostri, pópulus Gomórræ.///[11]//«Quo mihi multitúdinem victimárum vestrárum?, dicit Dóminus. Plenus//sum holocáustis aríetum et ádipe pínguium; et sánguinem vitulórum et agnórum//et hircórum nólui.//[12]//Cum venéritis ante conspéctum meum, quis quæsívit hæc de//mánibus vestris, ut ambularétis in átriis meis?//[13]//Ne afferátis ultra sacrifícium//vanum; abominátio mihi incénsum, neoménia et sábbatum et convéntus; non//feram scelus cum cœtu sollémni;//[14]//caléndas vestras et sollemnitátes vestras odívit//ánima mea, facta sunt mihi molésta, laborávi sústinens.//[15]//Et cum extendéritis//manus vestras, avértam óculos meos a vobis; et cum multiplicavéritis oratiónem,//non exáudiam: manus enim vestræ sánguine plenæ sunt.///[16]//Lavámini, mundi estóte, auférte malum cogitatiónum vestrárum ab óculis//meis; quiéscite ágere pervérse,//[17]//díscite benefácere: quǽrite iudícium, subveníte//opprésso, iudicáte pupíllo, deféndite víduam.///[18]//Et veníte, et iudício contendámus, dicit Dóminus. Si fúerint peccáta vestra//ut cóccinum, quasi nix dealbabúntur; et, si fúerint rubra quasi vermículus, velut//lana erunt».
RESPONSORIUM
(Is 1, 16. 18. 17)
℟.//Lavámini, mundi estóte, auférte malum cogitatiónum vestrárum ab óculis//meis;
*//Si fúerint peccáta vestra ut cóccinum, quasi nix dealbabúntur.
℣.//Quiéscite ágere pervérse, díscite benefácere, quǽrite iudícium.
*//Si fúerint//peccáta vestra ut cóccinum, quasi nix dealbabúntur.
LECTIO ALTERA
Ex Catechésibus sancti Cyrílli Hierosolymitáni epíscopi.
(Cat. 15, 1-3: PG 33, 870-874)
De duplici adventu Iesu Christi
Christi advéntum annuntiámus, non unum dumtáxat, sed et álterum prióre//multo speciosiórem. Ille enim patiéntiæ significatiónem prǽtulit; iste vero divíni//regni diadéma feret.///Nam ut plúrimum duplícia sunt ómnia apud Dóminum nostrum Iesum//Christum. Duplex natívitas, áltera ex Deo ante sǽcula, áltera ex Vírgine in//consummatióne sæculórum; duplex descénsus: unus obscúrus, qui tamquam//plúviæ in vellus, alter vero conspícuus, nimírum futúrus.///In primo advéntu fásciis involútus est in præsépio: in secúndo amicítur//lúmine quasi vestiménto. In prióre sustínuit crucem, ignomíniam aspernátus; in//áltero véniet angelórum exércitu stipátus, glorificátus.///Non ígitur in primo tantum advéntu acquiéscimus, sed et secúndum//exspectámus. Cumque in prióre dixérimus://*Benedíctus qui venit in nómine//*Dómini,//idem rursum dicémus in posterióre: ut cum ángelis occurréntes Dómino,//adorántes clamémus://*Benedíctus qui venit in nómine Dómini.///Véniet Salvátor non ut íterum iudicétur, sed ut in ius vocet eos a quibus in//iudícium est vocátus. Qui prius cum iudicarétur tácuit, conscelerátis qui immánia//in illum, quando in crucem egére ausi sunt, in memóriam révocans dicet://*Hæc//*fecísti et tácui.///Tunc, piæ dispensatiónis causa, hómines leni persuasióne docens venit: eo//vero témpore, velint, nolint, regno illíus necessário subiciéntur.///De utróque illo advéntu lóquitur Malachías prophéta://*Et statim véniet ad//*templum suum Dóminus, quem vos quǽritis.//Ecce unus advéntus.///Et rursus de áltero ita infit://*Et Angelus testaménti quem vos quǽritis. Ecce//*véniet Dóminus omnípotens: et quis sustinébit diem ingréssus eius, aut quis//*subsístet in visióne eius? eo quod ipse accédit tamquam ignis conflatórii,//*tamquam herba lavántum: et sedébit conflans et emúndans.///Duos quoque illos advéntus signíficat Paulus ad Titum scribens his verbis://*Appáruit grátia Dei salvatóris ómnibus homínibus, erúdiens nos, ut abnegántes//*impietátem et mundána desidéria, temperánter et pie et iuste vivámus in//*præsénti sǽculo, exspectántes beátam spem et apparitiónem glóriæ magni Dei et//*salvatóris nostri Iesu Christi.//Viden, quómodo primum expréssit advéntum, de//quo grátias agit; álterum vero, quem exspectámus.///Proptérea fídei quam profitémur tenor nunc ita est tráditus, ut credámus in//eum//*qui et ascéndit in cælos, et consédit a dextris Patris. Et ventúrus est in//*glória iudicáre vivos et mórtuos; cuius regni non erit finis.///Véniet ígitur Dóminus noster Iesus Christus e cælis. Véniet vero circa finem//mundi huius cum glória in postréma die. Fiet enim mundi huius consummátio, et//factus iste mundus rursum renovábitur.
RESPONSORIUM
(Cf. Ps 48 (49), 3; 79 (80), 2; 23 (24), 7. 9)
℟.//Aspíciens a longe, ecce vídeo Dei poténtiam veniéntem et nébulam totam//terram tegéntem.
*//Ite óbviam ei, et dícite://*//Núntia nobis, si tu es ipse,//*//Qui//regnatúrus es in pópulo Israel.
℣.//Quique terrígenæ, et fílii hóminum, simul in unum dives et pauper,
*//Ite//óbviam ei et dícite:
Oratio
Da, quǽsumus, omnípotens Deus, hanc tuis fidélibus voluntátem, ut, Christo//tuo veniénti iustis opéribus occurréntes, eius déxteræ sociáti, regnum mereántur//possidére cæléste. Per Dóminum.
FERIA II HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
1, 21-27; 2, 1-5
Iudicium et salus Sion. Concursus gentium
[1,21]//Quómodo facta est méretrix cívitas fidélis, plena iudícii? Iustítia habitávit//in ea, nunc autem homicídæ.//[22]//Argéntum tuum versum est in scóriam, vinum//tuum mixtum est aqua;//[23]//príncipes tui infidéles, sócii furum: omnes díligunt//múnera, sequúntur retributiónes, pupíllo non iúdicant, et causa víduæ non//ingréditur ad illos.///[24]//Propter hoc ait Dóminus, Deus exercítuum, Fortis Israel: «Heu, consolábor//super hóstibus meis et vindicábor de inimícis meis.//[25]//Et convértam manum meam//ad te et éxcoquam ad purum scóriam tuam et áuferam omne stagnum tuum.//[26]//Et//restítuam iúdices tuos, ut fuérunt prius, et consiliários tuos sicut antíquitus; post//hæc vocáberis Cívitas iustítiæ, Urbs fidélis».//[27]//Sion in iudício redimétur et, qui in//ea revérsi sunt, in iustítia.///[2,1]//Verbum, quod vidit Isaías fílius Amos super Iudam et Ierúsalem.//[2]//Et erit in//novíssimis diébus præparátus mons domus Dómini in vértice móntium, et//elevábitur super colles; et fluent ad eum omnes gentes.//[3]//Et ibunt pópuli multi et//dicent:///«Veníte, et ascendámus ad montem Dómini, ad domum Dei Iacob, ut dóceat//nos vias suas, et ambulémus in sémitis eius»; quia de Sion exíbit lex, et verbum//Dómini de Ierúsalem.///[4]//Et iudicábit gentes et arguet pópulos multos; et conflábunt gládios suos in//vómeres et lánceas suas in falces; non levábit gens contra gentem gládium, nec//exercebúntur ultra ad prœlium.///[5]//Domus Iacob, veníte, et ambulémus in lúmine Dómini.
RESPONSORIUM
(Mic 4, 2; Io 4, 25)
℟.//Veníte, ascendámus ad montem Dómini et ad domum Dei Iacob:
*//Docébit//nos de viis suis et íbimus in sémitis eius.
℣.//Messías véniet, qui dícitur Christus; cum vénerit ille, nobis annuntiábit//ómnia.
*//Docébit nos de viis suis et íbimus in sémitis eius.
LECTIO ALTERA
E Lítteris pastorálibus sancti Cároli Borroméo epíscopi
(Acta Ecclesiæ Mediolanensis, t. 2, Lugduni, 1683, 916-917)
De Adventus tempore
Ecce, dilectíssimi, tempus illud ádeo celebrátum, et sollémne tempus, ut ait//Spíritus Sanctus, acceptábile, dies salútis, pacis et reconciliatiónis, tempus quod,//ut tot olim votis et suspíriis eníxius ab antíquis patriárchis et prophétis//ardentíssime concupítum, cum effúsa lætítia a iusto Simeóne tandem visum, et//semper ab Ecclésia sollémniter ádeo celebrátum, sic a nobis debet pia mente,//láudibus, et grátiis ætérno Patri, pro exhíbita in hoc mystério misericórdia, in//perpétuum habéndis péragi; hoc nempe Unigéniti sui advéntu ex imménso in nos//peccatóres amóre illum misit, qui a dǽmonis tyránnide et império nos vindicáret,//ad cælum invitáret, in cæléstia penetrália nos introdúceret, veritátem ipsam nobis//exhibéret, in morum rectitúdine nos institúeret, virtútum sémina communicáret,//grátiæ suæ thesáuris locupletáret, nos dénique in fílio suos et vitæ ætérnæ//herédes ascísceret.///Hoc équidem mystérium dum ánnuum ab Ecclésia recólitur, monémur ut//tantæ caritátis nobis exhíbitæ memória in perpétuum renovétur; nos item édocet//Christi advéntum non iis modo qui Salvatóris illíus ævo vivébant profuísse, sed//eius virtútem nobis ómnibus adhuc communicándam, si sanctæ fídei et//sacramentórum ópera grátiam, quam nobis ille proméruit, excípere et iuxta eam//vitæ nostræ mores sub eius obœdiéntia dirígere velímus.///A nobis adhuc éxpetit Ecclésia, ut intellegámus quod, ut semel in carne venit//in mundum, sic subláto ex parte nostra óbice, quálibet hora et moménto ad nos//íterum veníre parátus sit, nostris in ánimis cum gratiárum abundántia spiritáliter//habitatúrus.///Hinc Ecclésia, ut mater piíssima salutísque nostræ studiosíssima, ex témporis//huius occasióne hymnis, cánticis aliísque Spíritus Sancti vócibus ritibúsque nos//édocet, quo pacto tantum benefícium grato ánimo excipiámus, eiúsque fructu//ditémur, et ídeo ad Christi Dómini advéntum mens nostra non minóri apparátu,//ac si adhuc ventúrus esset in mundum, disponátur; nec divérso ab eo tam verbis//quam exémplis véteris Testaménti, patres, eos ut imitémur, nos edocuérunt.
RESPONSORIUM
(Cf. Ioel 2, 15; Is 62, 11; Ier 4, 5)
℟.//Cánite tuba in Sion, vocáte gentes, annuntiáte pópulis et dícite:
*//Ecce//Deus, salvátor noster, advéniet.
℣.//Annuntiáte et audítum fácite; loquímini et clamáte.
*//Ecce Deus, salvátor//noster, advéniet.
Oratio
Fac nos, quǽsumus, Dómine Deus noster, advéntum Christi Fílii tui sollícitos//exspectáre, ut, dum vénerit pulsans, oratiónibus vigilántes et in suis invéniat//láudibus exsultántes. Per Dóminum.
FERIA III HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
2, 6-22; 4, 2-6
Iudicium Dei
[2,6]//Proiecísti pópulum tuum, domum Iacob, quia repléti sunt haríolis//orientálibus et áugures habuérunt ut Philísthim et manus aliénis pórrigunt.//[7]//Repléta est terra eius argénto et auro, et non est finis thesaurórum eius;//[8]//et//repléta est terra eius equis, et innumerábiles quadrígæ eius. Et repléta est terra//eius idólis: opus mánuum suárum adoravérunt, quod fecérunt dígiti eórum.///[9]//Et incurvávit se homo, et humiliátus est vir: ne dimíttas eis.//[10]//Ingrédere in//petram, abscóndere in púlvere a fácie timóris Dómini et a glória maiestátis eius.///[11]//Oculi sublímes hóminis humiliabúntur, et incurvábitur altitúdo virórum;//exaltábitur autem Dóminus solus in die illa.//[12]//Quia dies Dómini exercítuum super//omnem supérbum et excélsum et super omnem arrogántem, et humiliábitur;//[13]//et//super omnes cedros Líbani sublímes et eréctas et super omnes quercus Basan//[14]//et//super omnes montes excélsos et super omnes colles elevátos//[15]//et super omnem//turrim excélsam et super omnem murum munítum//[16]//et super omnes naves//Tharsis et super ómnia navígia pulchra.///[17]//Et incurvábitur sublímitas hóminum, et humiliábitur altitúdo virórum; et//elevábitur Dóminus solus in die illa,//[18]//et idóla pénitus conteréntur.//[19]//Et introíbunt//in spelúncas petrárum et in vorágines terræ a fácie formídinis Dómini et a glória//maiestátis eius, cum surréxerit percútere terram.///[20]//In die illa proíciet homo idóla sua argéntea et simulácra sua áurea, quæ//fécerat sibi, ut adoráret, ad talpas et vespertiliónes.//[21]//Et ingrediétur scissúras//petrárum et cavérnas saxórum a fácie formídinis Dómini et a glória maiestátis//eius, cum surréxerit percútere terram.///[22]//Quiéscite ergo ab hómine, cuius spíritus in náribus eius. Quanti enim//æstimábitur ipse?///[4,2]//In die illa erit germen Dómini in splendórem et glóriam et fructus terræ//sublímis et exsultátio his, qui salváti fúerint de Israel.//[3]//Et erit: omnis, qui relíctus//fúerit in Sion et resíduus in Ierúsalem, sanctus vocábitur, omnis, qui scriptus est//ad vitam in Ierúsalem.///[4]//Cum ablúerit Dóminus sordem filiárum Sion et sánguinem Ierúsalem láverit//de médio eius spíritu iudícii et spíritu ardóris,//[5]//et creábit Dóminus super omnem//locum montis Sion et super cœtum eius nubem per diem et fumum et//splendórem ignis flammántis in nocte: super omnem enim glóriam protéctio,//[6]//et//tabernáculum erit in umbráculum diéi ab æstu et in securitátem et absconsiónem//a túrbine et a plúvia.
RESPONSORIUM
(Is 2, 11; Mt 24, 30)
℟.//Oculi sublímes hóminis humiliabúntur et incurvábitur altitúdo virórum:
*//Et exaltábitur Dóminus solus in die illa.
℣.//Vidébunt Fílium hóminis veniéntem in núbibus cæli cum virtúte et glória//multa.
*//Et exaltábitur Dóminus solus in die illa.
LECTIO ALTERA
Ex Oratiónibus sancti Gregórii Nazianzéni epíscopi
(Or. 45, 9, 22. 26. 28: PG 36, 634-635. 654. 658-659. 662)
O admirabile commercium
Ipse Dei Fílius, ille sǽculis antíquior, ille invisíbilis, ille incomprehensíbilis,//ille incorpóreus, illud ex princípio princípium, illud ex lúmine lumen, ille fons//vitæ et immortalitátis, illa archétypi expréssio, illud immótum sigíllum, illa per//ómnia símilis imágo, ille Patris términus et rátio, ille, inquam, ad imáginem//suam se confert, carnémque carnis causa gerit, et cum intellectuáli ánima propter//ánimam meam iúngitur, ut símile per símile repúrget, atque humána ómnia,//excépto peccáto, súscipit; concéptus quidem ex Vírgine, ánimo et carne a Spíritu//præpurgáta (nam et generatiónem honóre áffici, et virginitátem præférri//oportébat); progréssus autem Deus cum assúmpta humanitáte, unum ex duóbus//inter se contráriis, carne nimírum et spíritu, quorum álterum deitátem dedit,//álterum accépit.///Qui álios ditat, pauper effícitur; carnis enim meæ paupertátem subit, ut ego//deitátis ipsíus opes cónsequar. Qui plenus est, exinanítur; sua enim glória ad//breve tempus exinanítur, ut plenitúdinis ipsíus ego párticeps effíciar.///Quænam hæ bonitátis divítiæ? Quodnam erga me mystérium? Divínam//imáginem accépi, nec custodívi. Ille meam carnem áccipit, ut et imágini salútem,//et carni immortalitátem áfferat, secúndum consórtium nobíscum init, et quidem//prióri longe admirabílius.///Per humanitátem a Deo assúmptam, hómini sanctitátem afférri oportébat; ut,//tyránno per vim superáto, nos liberáret, atque ad se per mediatórem Fílium//redúceret, hoc, ad Patris honórem, cui in ómnibus rebus cédere perspícitur,//dispensántem.///Ad ovem errántem bonus ille Pastor evénit, ánimam suam pro óvibus//ponens, ad montes et colles, in quibus sacrificábat; et errántem invénit et//invéntam, iísdem úmeris, quibus et crucis lignum, sústulit, et accéptam ad//supérnam vitam redúxit.///Lucérnam prǽviam lux illa claríssima séquitur et vocem Verbum, et//prónubum Sponsus, Dómino pópulum exímium comparántem, atque ad Spíritum//per aquam præpurgántem.///Opus habúimus Deo, qui carnem accíperet ac morerétur, ut vivámus.//Commórtui sumus, ut purgémur; simul resurréximus, quóniam simul mórtui//sumus; simul glorificáti sumus, quóniam simul resurréximus.
RESPONSORIUM
(Cf. Gal 4, 4-5; Eph 2, 4; Rom 8, 3)
℟.//Ecce iam venit plenitúdo témporis, in quo misit Deus Fílium suum in//terras, natum de Vírgine, factum sub lege:
*//Ut eos, qui sub lege erant,//redímeret.
℣.//Propter nímiam caritátem suam, qua diléxit nos Deus, Fílium suum misit//in similitúdine carnis peccáti.
*//Ut eos, qui sub lege erant, redímeret.
Oratio
Propitiáre, Dómine Deus, supplicatiónibus nostris et tribulántibus,//quǽsumus, tuæ concéde pietátis auxílium, ut, de Fílii tui veniéntis præséntia//consoláti, nullis iam polluámur contágiis vetustátis. Per Dóminum.
FERIA IV HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
5, 1-7
Contra vineam Domini
[1]//Cantábo dilécto meo cánticum amíci mei de vínea sua:///Vínea facta est dilécto meo in colle pingui;//[2]//et sæpívit eam et lápides elégit//ex illa et plantávit in ea vites eléctas et ædificávit turrim in médio eius et tórcular//exstrúxit in ea; et exspectávit, ut fáceret uvas, et fecit labrúscas.///[3]//Nunc ergo, habitátor Ierúsalem et vir Iudæ, iudicáte inter me et víneam//meam.//[4]//Quid est quod débui ultra fácere víneæ meæ et non feci ei? Cur//exspectávi, ut fáceret uvas, et fecit labrúscas?///[5]//Et nunc osténdam vobis quid ego fáciam víneæ meæ: áuferam sæpem eius,//et erit in direptiónem; díruam macériam eius, et erit in conculcatiónem.//[6]//Et//ponam eam desértam: non putábitur et non fodiétur, et ascéndent vepres et//spinæ; et núbibus mandábo, ne pluant super eam imbrem.///[7]//Vínea enim Dómini exercítuum domus Israel est, et vir Iudæ germen eius//delectábile; et exspectávi, ut fáceret iudícium, et ecce iníquitas, et iustítiam, et//ecce nequítia.
RESPONSORIUM
(Ps 79 (80), 14. 15. 3. 16. 15)
℟.//Exterminávit víneam tuam aper de silva et singuláris ferus depástus est//eam; vide, Dómine, et éxcita poténtiam tuam,
*//Prótege eam quam plantávit//déxtera tua.
℣.//Dómine Deus virtútum, réspice de cælo et vide et vísita víneam istam.
*//Prótege eam quam plantávit déxtera tua.
LECTIO ALTERA
Ex Sermónibus sancti Bernárdi abbátis
(Sermo 5 in Adventu Domini,1-3: Opera omnia, Edit. cisterc. 4 [1966], 188-190)
Veniet in nos Verbum Dei
Tríplicem Dómini advéntum nóvimus. Tértius quidam advéntus est médius//inter illos. Illi enim duo manifésti sunt, sed non iste. In prióre quidem in terris//visus et cum homínibus conversátus est, quando, sicut ipse testátur, et vidérunt,//et odérunt. In posterióre vero//*vidébit omnis caro salutáre Dei nostri,//et//*vidébunt//*in quem transfixérunt.//Médius occúltus est, in quo soli eum in seípsis vident//elécti, et salvæ fiunt ánimæ eórum. In primo ergo venit in carne et infirmitáte, in//hoc médio in spíritu et virtúte, in último in glória et maiestáte.///Advéntus síquidem iste médius, via quædam est per quam a primo veniátur//ad últimum: in primo Christus fuit redémptio nostra, in último apparébit vita//nostra, in isto réquies est et consolátio nostra.///Sed ne cui forte inventítia videántur quæ de hoc advéntu médio dícimus,//ipsum audíte://*Si quis díligit me,//inquit,//*sermónes meos servábit, et Pater meus//*díliget eum, et ad eum veniémus.//Legi enim álibi://*Qui timet Deum, fáciet bona//;//sed plus áliquid dictum séntio de diligénte, quia sermónes servábit. Ubi ergo//servándi sunt? Haud dúbium quin in corde, sicut ait Prophéta://*In corde meo//*abscóndi elóquia tua, ut non peccem tibi.///Hoc modo custódi verbum Dei://*Beáti enim qui custódiunt illud.//Ergo//traiciátur in víscera quædam ánimæ tuæ; tránseat in affectiónes tuas et in mores//tuos. Cómede bonum, et delectábitur in crassitúdine ánima tua. Ne obliviscáris//comédere panem tuum, ne exaréscat cor tuum, sed ádipe et pinguédine repleátur//ánima tua.///Si sic verbum Dei serváveris, haud dúbium quin ab eo servéris. Véniet enim//ad te Fílius cum Patre, véniet Prophéta magnus, qui renovábit Ierúsalem et ille//nova facit ómnia. Hoc enim fáciet hic advéntus, ut,//*sicut portávimus imáginem//*terréni, sic portémus et imáginem cæléstis.//Sicut fuit vetus Adam effúsus per//totum hóminem, et totum occupávit, ita modo totum obtíneat Christus, qui totum//creávit, totum redémit, totum et glorificábit.
RESPONSORIUM
(Cf. Ps 28 (29), 11; Is 40, 10)
℟.//Ecce Dóminus véniet cum splendóre descéndens et virtus eius cum eo:
*//Visitáre pópulum suum in pace et constitúere super eum vitam sempitérnam.
℣.//Ecce Dóminus noster cum virtúte véniet.
*//Visitáre pópulum suum in pace//et constitúere super eum vitam sempitérnam.
Oratio
Prǽpara, quǽsumus, Dómine Deus noster, corda nostra divína tua virtúte, ut,//veniénte Christo Fílio tuo, digni inveniámur ætérnæ vitæ convívio et cibum//cæléstem, ipso ministránte, percípere mereámur. Per Dóminum.
FERIA V HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
16, 1-5; 17, 4-8
Sion refugium Moabitarum. Conversio Ephraim
[16,1]//Emíttite agnum dominatóri terræ, de Petra desérti ad montem fíliæ Sion.//[2]//Et erit: sicut avis fúgiens et pulli de nido avolántes, sic erunt fíliæ Moab ad vada//Arnon.///[3]//Affer consílium fac iudícium; pone quasi noctem umbram tuam in merídie,//abscónde fugiéntes et vagos ne prodas.//[4]//Hábitent apud te prófugi Moab; esto//latíbulum eórum a fácie vastatóris; finítus est enim exáctor, consummáta est//devastátio, defécit calcátor a terra.//[5]//Et firmábitur in misericórdia sólium; et//sedébit super illud in veritáte, in tabernáculo David, iúdicans et quærens//iudícium et velóciter reddens, quod iustum est.///[17,4]//Et erit in die illa: attenuábitur glória Iacob et pinguédo carnis eius//marcéscet;//[5]//et erit, sicut cum messor árripit culmos, et bráchium eius spicas legit;//et erit, sicut cum quis quærit spicas in valle Ráphaim.//[6]//Et relinquétur in eo//racémus, et sicut cum excútitur ólea: duæ vel tres olívæ in summitáte rami sive//quáttuor aut quinque in cacumínibus árboris fructíferæ, dicit Dóminus Deus//Israel.///[7]//In die illa atténdet homo ad factórem suum, et óculi eius ad Sanctum Israel//respícient;//[8]//et non atténdet ad altária, quæ fecérunt manus eius, et quæ operáti//sunt dígiti eius; non respíciet lucos et thymiatéria.
RESPONSORIUM
(Cf. Ier 33, 15. 16; Is 16, 5)
℟.//Germináre fáciam David germen iustítiæ et fáciet iudícium et iustítiam in//terra:
*//Et hoc est nomen quod vocábunt eum, Dóminus iustítia nostra.
℣.//Firmábitur in misericórdia sólium et sedébit super illud in veritáte,//iúdicans et quærens iudícium.
*//Et hoc est nomen quod vocábunt eum, Dóminus//iustítia nostra.
LECTIO ALTERA
Ex Commentário sancti Ephræm diáconi in Diatéssaron
(Cap. 18, 15-17: SCh 121, 325-328)
Vigilate: iterum venturus est
Ut discípulos impedíret, ne eum de moménto advéntus sui interrogárent,//Christus dixit://*De illa hora nemo scit, neque ángeli neque Fílius. Non est//*vestrum nosse témpora vel moménta.//Abscóndit illa ut vigilémus et quivis//nostrum exístimet illud sua ætáte eventúrum esse. Si enim revelásset quo//témpore ventúrus esset, advéntus eius insúlsus factus esset, nec ámplius//desiderarétur a géntibus et sǽculis in quibus revelábitur. Dixit se ventúrum esse,//sed non dixit quando ventúrus esset, et ita omnes generatiónes et sǽcula ardénter//eum exspéctant.///Quamvis enim Dóminus signa advéntus sui constitúerit, nequáquam tamen//eórum términus plane intellégitur; nam hæc signa multíplici mutatióne venérunt//et transiérunt, immo et adhuc perstant. Extrémus enim eius advéntus prióri//símilis est.///Nam quemádmodum iusti et prophétæ eum exspectavérunt, putántes eum//ipsórum diébus se revelatúrum, ita étiam hódie quisque fidélium suo témpore//eum suscípere desíderat, quia diem advéntus sui non maniféstum fecit: idque//máxime hanc ob causam, ne quis illum, cuius potestáti et domínio númeri et//témpora súbdita sunt, fato et horæ subiéctum exístimet. Quod ipse definívit,//quómodo id esset ei abscónditum qui signa advéntus sui descrípsit? Itaque his//verbis signa sua honorávit, ut ex illo die in pósterum omnes generatiónes et//sǽcula existimárent eius advéntum ipsórum témpore futúrum esse.///Vigiláte, quia, quando corpus dormit, natúra nostri dominátur et non ex//nostra voluntáte, sed iuxta impúlsum natúræ opus vi perfícitur. Et quando ánimæ//gravis sopor dominátur, puta pusillanímitas aut tristítia, inimícus dominátur eius//et per eam id facit quod illa non vult. Natúræ dominátur vis, ánimæ vero//inimícus.///Vigilántiam ergo, quam Dóminus mandávit, utríque parti hóminis//præscrípsit: córpori, ut a somnoléntia, ánimæ, ut a torpóre et timiditáte cavéret,//ut et Scriptúra ait://*Evigiláte, iusti;//et//*Exsurréxi et adhuc sum tecum//; et íterum://*Ne deficiátis. Ideo habéntes administratiónem, non defícimus//.
RESPONSORIUM
(Is 55, 3-4; Act 28, 28)
℟.//Fériam vobíscum pactum sempitérnum, misericórdias David fidéles:
*//Ecce testem pópulis dedi eum, ducem ac præceptórem géntibus.
℣.//Géntibus missum est hoc salutáre Dei, et ipsi áudient.
*//Ecce testem//pópulis dedi eum, ducem ac præceptórem géntibus.
Oratio
Excita, Dómine, poténtiam tuam et magna nobis virtúte succúrre, ut, quod//nostra peccáta præpédiunt, grátia tuæ propitiatiónis accéleret. Per Dóminum.
FERIA VI HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
19, 16-25
Conversio futura Ægyptiorum et Assyriorum
[16]//In die illa erunt Ægýptii quasi mulíeres et stupébunt et timébunt a fácie//commotiónis manus Dómini exercítuum, quam ipse movébit super eam.//[17]//Et erit//terra Iudæ Ægýpto in pavórem: omnis, qui illíus fúerit recordátus, pavébit a fácie//consílii Dómini exercítuum, quod ipse cogitávit super eam.///[18]//In die illa erunt quinque civitátes in terra Ægýpti loquéntes lingua Chánaan//et iurántes per Dóminum exercítuum. Cívitas Solis vocábitur una.///[19]//In die illa erit altáre Dómino in médio terræ Ægýpti, et títulus iuxta//términum eius Dómino.//[20]//Et erit in signum et in testimónium Dómino exercítuum//in terra Ægýpti. Clamábunt enim ad Dóminum a fácie tribulántium, et mittet eis//salvatórem et propugnatórem, qui líberet eos.//[21]//Et cognoscétur Dóminus ab//Ægýpto, et cognóscent Ægýptii Dóminum in die illa; et colent eum in hóstiis et//in munéribus et vota vovébunt Dómino et solvent.//[22]//Et percútiet Dóminus//Ægýptum plaga et sanábit; et reverténtur ad Dóminum et placábitur eis et sanábit//eos.///[23]//In die illa erit via de Ægýpto in Assýriam; et intrábit Assýrius Ægýptum et//Ægýptius in Assýriam et sérvient Ægýptii cum Assýriis.///[24]//In die illa erit Israel tértius cum Ægýpto et Assýria; benedíctio in médio//terræ,//[25]//cui benedícet Dóminus exercítuum dicens: «Benedíctus pópulus meus//Ægýptius, et opus mánuum meárum Assýrius, et heréditas mea Israel».
RESPONSORIUM
(Is 19, 21; Lc 13, 29)
℟.//Cognóscent Ægýptii Dóminum in die illa
*//Et colent eum in hóstiis et in//munéribus.
℣.//Et vénient ab oriénte et occidénte et aquilóne et austro, et accúmbent in//regno Dei.
*//Et colent eum in hóstiis et in munéribus.
LECTIO ALTERA
E libro «Proslógion» sancti Ansélmi epíscopi
(Cap. 1: Opera omnia, Edit. Schmitt, Seccovii, 1938, 1, 97-100)
Desiderium contemplandi Deum
Eia nunc, homúncio, fuge páululum occupatiónes tuas, abscónde te módicum//a tumultuósis cogitatiónibus tuis. Abice nunc onerósas curas, et postpóne//laboriósas distensiónes tuas. Vaca aliquántulum Deo, et requiésce aliquántulum//in eo.///Intra in cubículum mentis tuæ; exclúde ómnia præter Deum et quæ te iuvent//ad quæréndum eum, et, clauso óstio, quære eum. Dic nunc, totum cor meum, dic//nunc Deo: Quæro vultum tuum;//*vultum tuum, Dómine, requíro.///Eia nunc ergo, tu, Dómine Deus meus, doce cor meum ubi et quómodo te//quærat, ubi et quómodo te invéniat.///Dómine, si non es hic, ubi te quæram abséntem? Si autem ubíque es, cur non//vídeo te præséntem? Sed certe hábitas lucem inaccessíbilem. Et ubi est lux//inaccessíbilis, aut quómodo accédam ad lucem inaccessíbilem? Aut quis me//ducet, et indúcet in illam, ut vídeam te in illa? Deínde, quibus signis, qua fácie te//quæram? Numquam te vidi, Dómine Deus meus; non novi fáciem tuam.///Quid fáciet, altíssime Dómine, quid fáciet iste tuus longínquus exsul? Quid//fáciet servus tuus ánxius amóre tui, et longe proiéctus a fácie tua? Anhélat vidére//te, et nimis abest illi fácies tua. Accédere ad te desíderat, et inaccessíbilis est//habitátio tua. Inveníre te cupit, et nescit locum tuum. Quǽrere te afféctat, et//ignórat vultum tuum.///Dómine, Deus meus es, et Dóminus meus es, et numquam te vidi. Tu me//fecísti et refecísti, et ómnia mea bona tu mihi contulísti, et nondum novi te.//Dénique ad te vidéndum factus sum; et nondum feci propter quod factus sum.///Et o tu, Dómine, úsquequo? Usquequo, Dómine, obliviscéris nos, úsquequo//avértes fáciem tuam a nobis? Quando respícies et exáudies nos? Quando//illuminábis óculos nostros, et osténdes nobis fáciem tuam? Quando restítues te//nobis?///Réspice, Dómine, exáudi, illúmina nos, osténde nobis teípsum. Restítue te//nobis, ut bene sit nobis; sine quo tam male est nobis. Miseráre labóres et conátus//nostros ad te, qui nihil valémus sine te.///Doce me quǽrere te, et osténde te quærénti; quia nec quǽrere te possum, nisi//tu dóceas, nec inveníre, nisi te osténdas. Quæram te desiderándo, desíderem//quæréndo, invéniam amando, amem inveniéndo.
RESPONSORIUM
(Ps 79 (80), 19. 20; 105 (106), 4)
℟.//Non discedémus a te, vivificábis nos, Dómine, et nomen tuum//invocábimus:
*//Illústra fáciem tuam et salvi érimus.
℣.//Meménto nostri, Dómine, in beneplácito pópuli tui: vísita nos in salutári//tuo.
*//Illústra fáciem tuam et salvi érimus.
Oratio
Excita, quǽsumus, Dómine, poténtiam tuam et veni, ut ab imminéntibus//peccatórum nostrórum perículis te mereámur protegénte éripi, te liberánte//salvári. Qui vivis et regnas.
SABBATO HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
21, 6-12
Custos nuntiat ruinam Babylonis
[6]//Hæc enim dixit mihi Dóminus: «Vade et pone speculatórem; quodcúmque//víderit, annúntiet.//[7]//Si víderit currum, bigam équitum, ascensórem ásini et//ascensórem caméli, intueátur diligénter multo intúitu».///[8]//Et clamávit speculátor: «Super spécula, Dómine, ego sum stans iúgiter per//diem, et super custódiam meam ego sum stans totis nóctibus.///[9]//Ecce huc venit agmen virórum, biga équitum». Et respóndit et dixit://«Cécidit, cécidit Bábylon, et ómnia sculptília deórum eius contríta sunt in//terram».///[10]//Tritúra mea et fili áreæ meæ, quæ audívi a Dómino exercítuum, Deo Israel,//annuntiávi vobis.///[11]//Oráculum Duma. Ad me clamat ex Seir: «Custos, quid de nocte? Custos,//quid de nocte?».//[12]//Dixit custos: «Venit mane, sed étiam nox; si quǽritis, quǽrite,//revertímini, veníte».
RESPONSORIUM
(Ap 18, 2. 4. 5)
℟.//Clamávit Angelus in forti voce: Cécidit Bábylon magna; et audívi áliam//vocem de cælo dicéntem:
*//Exíte de illa, pópulus meus, ne compartícipes sitis//peccatórum eius.
℣.//Pervenérunt peccáta eius usque ad cælum et recordátus est Dóminus//iniquitátum eius.
*//Exíte de illa, pópulus meus, ne compartícipes sitis//peccatórum eius.
LECTIO ALTERA
Ex Tractátu sancti Cypriáni epíscopi et mártyris De bono patiéntiæ
(Nn. 13 et 15: CSEL 3, 406-408)
Quod non videmus, speramus
Dómini et Magístri nostri salutáre præcéptum est://*Qui toleráverit usque ad//*finem, hic salvus erit.//Et íterum://*Si permanséritis in verbo meo, vere discípuli//*mei éritis et cognoscétis veritátem et véritas liberábit vos.///Tolerándum et perseverándum est, fratres dilectíssimi, ut, ad spem veritátis et//libertátis admíssi, ad veritátem et libertátem ipsam perveníre possímus; quia hoc//ipsum quod christiáni sumus, fídei et spei res est; ut autem spes et fides ad//fructum sui possint perveníre, patiéntia opus est.///Non enim præséntem glóriam séquimur, sed futúram, secúndum quod et//Paulus apóstolus monet dicens://*Spe salváti sumus. Spes autem, quæ vidétur, non//*est spes: quod enim videt quis, quid sperat? Si autem quod non vidémus//*sperámus, per exspectatiónem sustinémus.//Exspectátio et patiéntia necessária//est, ut id quod esse cœpimus impleámus, et quod sperámus et crédimus, Deo//repræsentánte, capiámus.///Dénique álio in loco idem Apóstolus iustos et operántes et divíni fénoris//increménto cæléstes thesáuros sibi recondéntes, ut patiéntes quoque sint, ínstruit//et docet, dicens://*Ergo, dum tempus habémus, operémur quod bonum est ad//*omnes, máxime vero ad domésticos fídei. Bonum autem faciéntes non//*deficiámus; témpore enim suo metémus.///Admonet ne quis impátiens in operatióne defíciat, ne quis tentatiónibus aut//avocátus aut victus in médio laudis et glóriæ itínere desístat, et péreant prætérita,//dum quæ cœperant désinunt esse perfécta.///Apóstolus dénique, cum de caritáte loquerétur tolerántiam illi et patiéntiam//iunxit.//*Cáritas//, inquit,//*magnánima est, cáritas benígna est, cáritas non//*æmulátur, non inflátur, non irritátur, non cógitat malum, ómnia díligit, ómnia//*credit, ómnia sperat, omnia sústinet.//Osténdit inde illam perseveráre tenáciter//posse, quod nóverit ómnia sustinére.///Et álio loco://*Sustinéntes,//inquit,//*ínvicem in dilectióne, satis agéntes serváre//*unitátem spíritus in coniunctióne pacis.//Probávit nec unitátem servári posse nec//pacem, nisi se ínvicem fratres mútua tolerántia fóveant, et concórdiæ vínculum//patiéntia intercedénte custódiant.
RESPONSORIUM
(Cf. Hab 2, 3; Hebr 10, 37)
℟.//Apparébit in finem et non mentiétur:
*//Exspécta illum, quia véniens véniet//et non tardábit.
℣.//Adhuc módicum aliquántulum, qui ventúrus est véniet.
*//Exspécta illum,//quia véniens véniet et non tardábit.
Oratio
Deus, qui ad liberándum humánum genus a vetustátis condicióne//Unigénitum tuum in hunc mundum misísti, largíre devóte exspectántibus//supérnæ tuæ grátiam pietátis, ut ad veræ perveniámus prǽmium libertátis. Per//Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
22, 8-23
Contra superbiam Ierusalem et Sobnæ
[8]//Revelátum est operiméntum Iudæ et respexísti in die illa armamentárium//domus Saltus;//[9]//et scissúras civitátis David vidístis, quia multiplicátæ sunt; et//congregástis aquas piscínæ inferióris.//[10]//Et domos Ierúsalem numerástis et//destruxístis domos ad muniéndum murum;//[11]//et lacum fecístis inter duos muros//pro aqua piscínæ véteris; sed non suspexístis ad eum, qui fecit hæc, et eum, qui//hæc de longe formávit, non vidístis.///[12]//Et vocávit Dóminus, Deus exercítuum, in die illa ad fletum et ad planctum,//ad calvítium et ad cingéndum saccum;//[13]//et ecce gáudium et lætítia occídere//boves et iuguláre pecus, comédere carnes et bíbere vinum: «Comedámus et//bibámus, cras enim moriémur».//[14]//Et revelátum est in áuribus meis a Dómino//exercítuum: «Certe non dimittétur iníquitas hæc vobis, donec moriámini!», dicit//Dóminus, Deus exercítuum.///[15]//Hæc dicit Dóminus, Deus exercítuum: «Vade, ingrédere ad procuratórem//istum, ad Sobnam præpósitum palátii://[16]//"Quid tibi hic? Aut quis tibi hic, quia//excidísti tibi hic sepúlcrum?". Effódiens in excélso sepúlcrum suum, excavábat//in petra tabernáculum sibi.//[17]//Ecce Dóminus veheménter proíciet te, homo,//violénter te apprehéndens.//[18]//In globum te convólvet glómerans; quasi pilam//mittet te in terram latam et spatiósam: ibi moriéris, et ibi erunt currus glóriæ tuæ,//ignomínia domus dómini tui.///[19]//Et expéllam te de statióne tua et de ministério tuo depónam te.//[20]//Et erit in//die illa: Vocábo servum meum Elíachim fílium Helcíæ//[21]//et índuam illum túnicam//tuam et cíngulo tuo cingam eum et potestátem tuam dabo in manu eius; et erit in//patrem habitántibus Ierúsalem et dómui Iudæ.///[22]//Et dabo clavem domus David super úmerum eius; et apériet, et non erit qui//claudat; et claudet, et non erit qui apériat.//[23]//Et figam illum paxíllum in loco//secúro, et erit in sólium glóriæ dómui patris sui».
RESPONSORIUM
(Ap 3, 7. 8)
℟.//Hæc dicit Sanctus et Verus, qui habet clavem David:
*//Ecce dedi coram te//óstium apértum, quod nemo potest cláudere.
℣.//Servásti verbum meum et non negásti nomen meum.
*//Ecce dedi coram te//óstium apértum, quod nemo potest cláudere.
LECTIO ALTERA
Ex Commentáriis Eusébii Cæsariensis epíscopi in Isaíam
(Cap. 40: PG 24, 3766-367)
Vox clamantis in deserto
*Vox clamántis in desérto, paráte viam Dómini, rectas fácite sémitas Dei//*nostri//. Apérte declárat ea, quæ in vaticínio ferúntur, non Hierosólymæ, sed in//desérto gerénda esse; nempe quod futúrum sit, ut glória Dómini appáreat, et//salutáre Dei in omnis carnis notítiam véniat.///Et hæc quidem secúndum históriam et ad verbum, tunc impléta sunt, cum//Ioánnes Baptísta salutárem Dei advéntum prædicávit in desérto Iordánis, ubi//salutáre Dei visum fuit. Nam tunc Christus eiúsque glória ómnibus innótuit,//cum, ipso baptizáto, apérti sunt cæli, et Spíritus Sanctus, in colúmbæ spécie//descéndens, super eo insédit, patérnaque vox deláta est, Fílio testimónium//reddens,//*Hic est Fílius meus diléctus, ipsum audíte//.///Hæc quippe dicebántur, quia Deus in desértum, a sǽculo impérvium et//inaccéssum, adventúrus erat. Erant porro gentes omnes Dei cognitióne vácuæ, a//quarum áditu omnes iusti Dei ac prophétæ arcebántur.///Quámobrem iubet vox illa viam paráre Dei Verbo, et ínviam asperámque//complanáre, ut en advéniens Deus noster prógredi váleat.//*Paráte viam Dómini//://ea est evangélica prædicátio nóvaque consolátio, quæ salutáre Dei in ómnium//hóminum notítiam veníre exóptat.///*Super montem excélsum ascénde, qui evangelízas Sion. Exálta in fortitúdine//*vocem tuam, qui evangelízas Ierúsalem//. Hæc præmissórum senténtiæ appríme//convéniunt, atque opportúne evangelistárum mentiónem fáciunt, et advéntum//Dei ad hómines annúntiant, postquam de voce in desérto clamánte sermo hábitus//est. Etenim prophetíam de Ioánne Baptísta evangelistárum méntio congruénter//sequebátur.///Quænam ígitur hæc Sion est, nisi quæ ántea Ierúsalem vocabátur? Nam et//ipsa mons erat, quod declárat Scriptúra illa quæ dicit://*Mons Sion hic, in quo//*habitásti//; et Apóstolus://*Accessístis ad Sion montem//. Num forte chorus//apostólicus, ex prisco pópulo ex circumcisióne deléctus, hac ratióne significátur?///Hæc enim Sion et Ierúsalem est, quæ salutáre Dei accépit, quæ et ipsa monti//Dei, vidélicet unigénito Verbo eius, sublímis impónitur: quam iubet, conscénso//monte sublími, salutáre verbum annuntiáre. Quis autem ille est, qui evangelízat,//nisi evangélicus chorus? Quid est evangelizáre? univérsis homínibus, et ante//omnes, civitátibus Iuda, Christi in terram advéntum prædicáre.
RESPONSORIUM
(Cf. Mt 11, 11. 9)
℟.//Præcúrsor Dómini venit, de quo ipse testátur:
*//Nullus maior inter natos//mulíerum Ioánne Baptísta.
℣.//Hic est enim prophéta et plus quam prophéta, de quo Salvátor ait.
*//Nullus//maior inter natos mulíerum Ioánne Baptísta.
Oratio
Omnípotens et miséricors Deus, in tui occúrsum Fílii festinántes nulla ópera//terréni actus impédiant, sed sapiéntiæ cæléstis erudítio nos fáciat eius esse//consórtes. Qui tecum vivit.
FERIA II HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 1-18
Manifestatio Domini in die suo
[1]//Ecce Dóminus díssipat terram et frangit eam et contúrbat fáciem eius et//dispérgit habitatóres eius.//[2]//Et erit sicut pópulus sic sacérdos, et sicut servus sic//dóminus eius, sicut ancílla sic dómina eius, sicut emens sic ille qui vendit, sicut//fenerátor sic is qui mútuum áccipit, sicut qui répetit sic qui debet.//[3]//Dissipatióne//dissipábitur terra et direptióne prædábitur: Dóminus enim locútus est verbum//hoc.///[4]//Luget, languet terra, marcéscit, languet orbis, marcéscit altitúdo simul cum//terra.//[5]//Et terra infécta est sub habitatóribus suis, quia transgréssi sunt leges,//violavérunt mandátum, dissipavérunt fœdus sempitérnum.//[6]//Propter hoc//maledíctio vorávit terram et pœnas exsolvérunt habitatóres eius; ideóque//imminúti sunt cultóres eius, et relícti sunt hómines pauci.///[7]//Luget mustum, emárcuit vitis, ingemíscunt omnes, qui lætabántur corde.//[8]//Cessávit gáudium tympanórum, quiévit sónitus lætántium, cessávit gáudium//cítharæ;//[9]//cum cántico non bibent vinum, amára erit pótio bibéntibus illam.///[10]//Attríta est cívitas inanitátis, clausa est omnis domus, ut nemo intróeat;//[11]//clamor est super vino in platéis, óccidit omnis lætítia, translátum est gáudium//terræ.//[12]//Relícta est in urbe solitúdo, et in ruínam confrácta est porta;//[13]//quia hæc//erunt in médio terræ, in médio populórum, quómodo si olívæ excutiántur, et//finíta vindémia colligántur racémi.///[14]//Hi levábunt vocem suam, laudábunt maiestátem Dómini, hínnient de mari.//[15]//Propter hoc in regiónibus lucis glorificáte Dóminum, in ínsulis maris nomen//Dómini, Dei Israel.//[16]//A fínibus terræ laudes audívimus: «Glória iusto».///Et dixi: «Secrétum meum mihi, secrétum meum mihi. Væ mihi!».//Prævaricántes prævaricáti sunt et prævaricatióne prævaricántium prævaricáti//sunt.//[17]//Formído et fóvea et láqueus super te, habitátor terræ.//[18]//Et erit: qui fúgerit a//voce formídinis, cadet in fóveam; et, qui ascénderit de fóvea, tenébitur láqueo,//quia cataráctæ de excélsis apértæ sunt, et concússa sunt fundaménta terræ.
RESPONSORIUM
(Is 24, 14. 15; Ps 95 (96), 1)
℟.//Hi levábunt vocem suam, laudábunt maiestátem Dómini.
*//In regiónibus//lucis glorificáte Dóminum.
℣.//Cantáte Dómino cánticum novum, cantáte Dómino, omnis terra.
*//In//regiónibus lucis glorificáte Dóminum.
LECTIO ALTERA
Ex Tractátu sancti Ioánnis a Cruce presbýteri De ascénsu montis Carméli
(Lib. 2, cap. 22)
In Christo Deus nobis locutus est
Præcípua causa ob quam in antíqua lege lícitæ erant quæ fiébant Deo//interrogatiónes, et cur necessárium erat ut prophétæ et sacerdótes visiónes ac//revelatiónes a Deo requírerent, hæc erat, quia nondum tunc témporis ádeo//fundáta erat fides, neque lex evangélica stabilíta; unde necessárium erat ut a Deo//de rebus sciscitaréntur, et ut Deus modo verbis, modo visiónibus et//revelatiónibus, tum figúris et similitudínibus, tum dénique multis áliis//significatiónum modis eis loquerétur. Omne enim illud quod respondébat,//loquebátur et revelábat, nostræ sacræ fídei mystéria erant, vel certe res ad eam//spectántes vel ad eam diréctæ.///At nunc quando fides in Christum est fundáta, et lex evangélica in statu//grátiæ promulgáta, non necésse est eum illo modo interrogáre, nec est cur ipse//sicut tunc loquátur. Dando quippe nobis, sicut dedit, Fílium suum, qui est//únicum solúmque ipsíus Verbum, ómnia nobis simul unáque vice hoc suo único//Verbo locútus est et revelávit, neque illi quidquam dicéndum manet.///Et hic est genuínus auctoritátis illíus sensus, qua nítitur sanctus Paulus//persuadére Hebrǽis, ut a prióribus illis antíquæ legis Móysis cum Deo agéndi//tractandíque modis abscédant, et óculos ad Christum solum convértant, dicens://*Multifáriam multísque modis olim Deus loquens pátribus in prophétis, novíssime//*diébus istis locútus est nobis in Fílio//. Quibus verbis docet Apóstolus tot tántaque//dixísse Deum per hoc suum Verbum, ut nihil iam ámplius optándum supérsit; id//enim quod ántea per partes loquebátur prophétis, iam nobis totum in ipso dixit,//ipsum nobis totum dando, id est, Fílium suum.///Quámobrem ille qui nunc vellet áliquid a Deo sciscitári, vel visiónem//áliquam aut revelatiónem ab eo postuláre, viderétur iniúriam Deo inférre, non//defigéndo omníno suos óculos in Christum, vel áliam rem aut novitátem extra//illum requiréndo.///Posset enim illi Deus hoc modo respondére://*Hic est Fílius meus diléctus, in//*quo mihi bene complácui; ipsum audíte//. Iam ómnia locútus sum per Verbum//meum: ad illum solum tuos cónice óculos; in ipso síquidem univérsa iam tibi//dixi cúnctaque revelávi; immo multo plura in eo repéries quam desideráre aut//pétere possis.///Iam ego una cum Sancto meo Spíritu in illum descéndi in monte Thabor,//dixíque://*Hic est Fílius meus diléctus in quo mihi complácui; ipsum audíte//. Non//est cur novos doctrínæ ac responsiónum modos requíras; si enim loquébar ántea,//id erat Christum promitténdo; si vero áliquid sciscitabántur ex me, dirigebántur//interrogatiónes illæ ad postulándum et sperándum Christum, in quo univérsa//bona repertúri erant, quemádmodum nunc omnis evangelistárum//apostolorúmque doctrína hoc declárat.
RESPONSORIUM
(Mic 4, 2; Io 4, 25)
℟.//Properábunt gentes multæ et dicent: Veníte, ascendámus ad montem//Dómini.
*//Et docébit nos de viis suis et íbimus in sémitis eius.
℣.//Messías venit, qui dícitur Christus; cum vénerit ille, nobis annuntiábit//ómnia.
*//Et docébit nos de viis suis et íbimus in sémitis eius.
Oratio
Dirigátur, quǽsumus, Dómine, in conspéctu tuo nostræ petitiónis orátio, ut//ad magnum incarnatiónis Unigéniti tui mystérium nostræ vota servitútis illibáta//puritáte pervéniant. Per Dóminum.
FERIA III HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 19 — 25, 5
Regnum Dei. Gratiarum actio
In illa die://[24,19]//Confractióne confrácta est terra, contritióne contríta est terra,//commotióne commóta est terra,//[20]//agitatióne agitábitur terra sicut ébrius et//fluctuábit quasi tabernáculum; et gravis erit super eam iníquitas eius, et córruet//et non adíciet ut resúrgat.///[21]//Et erit in die illa: visitábit Dóminus super milítiam cæli in excélso et super//reges terræ super terram;//[22]//et congregabúntur et vinciéntur in lacu et claudéntur//in cárcere; et post multos dies visitabúntur.//[23]//Et erubéscet luna, et confundétur//sol, quia regnávit Dóminus exercítuum in monte Sion et in Ierúsalem et in//conspéctu senum suórum glorificábitur.///[25,1]//Dómine, Deus meus es tu; exaltábo te, confitébor nómini tuo, quóniam//fecísti mirabília, cogitatiónes antíquas, fidéles, veráces.//[2]//Quia posuísti civitátem//in túmulum, urbem munítam in ruínam: arx superbórum non ámplius est cívitas,//in sempitérnum non reædificábitur.///[3]//Super hoc glorificábit te pópulus fortis, cívitas géntium robustárum timébit//te;//[4]//quia factus es fortitúdo páuperi, fortitúdo egéno in tribulatióne sua, protéctio//a túrbine, umbráculum ab æstu: spíritus enim robustórum quasi imber hiemális.//[5]//Sicut æstus in árida tumúltum superbórum humiliábis; sicut æstus in umbra//nubis cánticum fórtium réprimes.
RESPONSORIUM
(Is 25, 1. 4)
℟.//Dómine, Deus meus es tu; exaltábo te et confitébor nómini tuo,
*//Quóniam fecísti mirabília.
℣.//Factus es fortitúdo páuperi, fortitúdo egéno in tribulatióne sua.
*//Quóniam//fecísti mirabília.
LECTIO ALTERA
Ex Constitutióne dogmática//*Lumen géntium//Concílii Vaticáni secúndi de//Ecclésia
(N. 48)
De indole eschatologica Ecclesiæ peregrinantis
Ecclesia, ad quam in Christo Iesu vocámur omnes, et in qua per grátiam Dei//sanctitátem acquírimus, nónnisi in glória cælésti consummábitur, quando//advéniet tempus restitutiónis ómnium, atque cum génere humáno univérsus//quoque mundus, qui íntime cum hómine coniúngitur, et per eum ad finem suum//accédit, perfécte in Christo instaurábitur.///Christus quidem exaltátus a terra omnes traxit ad seípsum; resúrgens ex//mórtuis Spíritum suum vivificántem in discípulos immísit, et per eum Corpus//suum, quod est Ecclésia, ut universále salútis sacraméntum constítuit; sedens ad//déxteram Patris contínuo operátur in mundo, ut hómines ad Ecclésiam perdúcat//arctiúsque per eam sibi coniúngat ac próprio Córpore et Sánguine illos nutriéndo//gloriósæ vitæ suæ fáciat esse partícipes.///Restitútio ergo, quam promíssam exspectámus iam incépit in Christo,//provéhitur in missióne Spíritus Sancti, et per eum pergit in Ecclésia, in qua per//fidem de sensu quoque vitæ nostræ temporális edocémur, dum opus a Patre//nobis in mundo commíssum cum spe futurórum bonórum ad finem perdúcimus//et salútem nostram operámur.///Iam ergo fines sæculórum ad nos pervenérunt et renovátio mundi//irrevocabíliter est constitúta, atque in hoc sǽculo reáli quodam modo anticipátur://étenim Ecclésia iam in terris vera sanctitáte licet imperfécta insignítur.///Donec tamen fúerint novi cæli et nova terra, in quibus iustítia hábitat,//Ecclésia peregrínans, in suis sacraméntis et institutiónibus, quæ ad hoc ævum//pértinent, portat figúram huius sǽculi, quæ prǽterit, et ipsa inter creatúras degit,//quæ ingemíscunt et partúriunt usque adhuc et exspéctant revelatiónem filiórum//Dei.
RESPONSORIUM
(Phil 3, 20-21; Tit 2, 12)
℟.//Salvatórem exspectámus Dóminum Iesum Christum:
*//Qui transfigurábit//corpus humilitátis nostræ confórme fíeri córpori glóriæ suæ.
℣.//Sóbrie et iuste et pie vivámus in hoc sǽculo, exspectántes beátam spem et//advéntum glóriæ magni Dei.
*//Qui transfigurábit corpus humilitátis nostræ//confórme fíeri córpori glóriæ suæ.
Oratio
Deus, qui salutáre tuum cunctis terræ fínibus declarásti, tríbue, quǽsumus, ut//nativitátis eius glóriam lætánter præstolémur. Per Dóminum.
FERIA IV HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
25, 6 — 26, 6
Convivium Dei. Canticum redemptorum
[25,6]//Fáciet Dóminus exercítuum ómnibus pópulis in monte hoc convívium//pínguium, convívium vini meri, pínguium medullatórum, vini deliquáti.//[7]//Et//præcipitábit in monte isto fáciem vínculi colligáti super omnes pópulos et telam,//quam ordítus est super omnes natiónes.//[8]//Præcipitábit mortem in sempitérnum et//abstérget Dóminus Deus lácrimam ab omni fácie et oppróbrium pópuli sui//áuferet de univérsa terra, quia Dóminus locútus est.///[9]//Et dicétur in die illa: «Ecce Deus noster iste, exspectávimus eum, ut salváret//nos; iste Dóminus, sustinúimus eum: exsultábimus et lætábimur in salutári eius.//[10]//Quia requiéscet manus Dómini in monte isto». Et triturábitur Moab in loco suo,//sícuti terúntur páleæ in sterquilínio;//[11]//et exténdet manus suas in médio eius, sicut//exténdit natans ad natándum; et humiliábitur supérbia eius cum allisióne//mánuum eius.//[12]//Et firmum muniméntum murórum tuórum evértit, deiécit,//prostrávit in terram usque ad púlverem.///[26,1]//In die illa cantábitur cánticum istud in terra Iudæ: «Urbs fortis nobis in//salútem; pósuit muros et antemurále.//[2]//Aperíte portas et ingrediátur gens iusta,//quæ servat fidem.//[3]//Propósitum eius est firmum; servábis pacem, quia in te//sperávit.///[4]//Speráte in Dóminum in sǽculis ætérnis, Dóminus est petra ætérna.//[5]//Quia//evértit habitántes in excélso, civitátem sublímem humiliábit; humiliábit eam//usque ad terram, détrahet eam usque ad púlverem.//[6]//Conculcábit eam pes, pedes//páuperis, gressus egenórum».
RESPONSORIUM
(Ap 21, 3; Is 25, 8)
℟.//Audívi vocem magnam de throno dicéntem: Ecce tabernáculum Dei cum//homínibus, et habitábit cum eis:
*//Et ipsi pópuli eius erunt et ipse Deus cum eis//erit eórum Deus.
℣.//Præcipitábit Dóminus Deus mortem in sempitérnum et abstérget lácrimam//ab omni fácie.
*//Et ipsi pópuli eius erunt et ipse Deus cum eis erit eórum Deus.
LECTIO ALTERA
Ex Enarratiónibus sancti Augustíni epíscopi in Psalmos
(In Ps. 109, 1-3: CCL 40, 1601-1603)
Promissa Dei per Filium nobis præbentur
Tempus constítuit Deus promíssis suis, et tempus eis quæ promísit impléndis.///Promissiónum tempus erat témpore prophetárum usque ad Ioánnem//Baptístam; ab illo autem et deínceps usque ad finem, tempus est impléndi quæ//promíssa sunt.///Fidélis Deus qui se nostrum debitórem fecit, non áliquid a nobis accipiéndo,//sed tanta nobis promitténdo. Parum erat promíssio, étiam scripto se tenéri vóluit,//véluti fáciens nobíscum chirógraphum promissórum suórum; ut, cum ea quæ//promísit sólvere incíperet, in scriptúra promissórum considerarémus órdinem//solvendórum. Tempus ítaque prophetíæ, prædíctio erat, ut sæpe iam díximus,//promissiónum.///Promísit salútem ætérnam, et beátam vitam cum ángelis sine fine, et//hereditátem immarcescíbilem glóriam sempitérnam, dulcédinem vultus sui,//domum sanctificatiónis suæ in cælis, ex resurrectióne a mórtuis nullum deínceps//moriéndi metum. Hoc est promíssum eius tamquam finále, quo decúrrit nostra//omnis inténtio, quo cum venérimus, nihil ámplius requirámus, nihil ámplius//exigámus. Sed ad illud quod erit in fine quo órdine veniátur; neque hoc tácuit//promitténdo et prænuntiándo.///Promísit enim homínibus divinitátem, mortálibus immortalitátem,//peccatóribus iustificatiónem, abiéctis glorificatiónem.///Verúmtamen, fratres, quia incredíbile videbátur homínibus quod promittébat//Deus, ex hac mortalitáte, corruptióne, abiectióne, infirmitáte, púlvere et cínere//futúros hómines æquáles ángelis Dei, non solum scriptúram cum homínibus//fecit, ut créderent, sed étiam fídei suæ pósuit mediatórem, non quémlibet//príncipem, aut quémlibet ángelum vel archángelum, sed únicum Fílium: ut, qua//via nos perductúrus esset ad illum finem quem promísit, per eum ipsum Fílium//suum et osténderet et præbéret.///Parum enim erat Deo, si Fílium suum fáceret demonstratórem viæ; eum//ipsum viam fecit, ut per illum ires regéntem te, ambulántem per se.///Unicus ítaque Fílius Dei ventúrus ad hómines, assumptúrus hóminem, et per//id quod sumpsit futúrus homo, moritúrus, resurrectúrus, ascensúrus in cælum,//sessúrus ad déxteram Patris, et impletúrus in géntibus quæ promísit, et post//impletiónem promissórum suórum in géntibus étiam hoc impletúrus ut véniat, et//quod prærogávit éxigat, discérnat vasa iræ a vasis misericórdiæ, reddat ímpiis//quod minátus est, iustis quod pollícitus est.///Hoc ergo totum prophetándum fuit, prænuntiándum fuit, ventúrum//commendándum fuit, ut non súbito véniens horrerétur, sed créditum//exspectarétur.
RESPONSORIUM
(Mic 7, 19; Act 10, 43)
℟.//Revertétur et miserébitur nostri Deus noster;
*//Calcábit iniquitátes nostras//et proíciet in profúndum maris ómnia peccáta nostra.
℣.//Huic omnes prophétæ testimónium pérhibent, remissiónem peccatórum//accípere per nomen eius omnes qui credunt in eum.
*//Calcábit iniquitátes nostras//et proíciet in profúndum maris ómnia peccáta nostra.
Oratio
Omnípotens Deus, qui nos prǽcipis iter Christo Dómino præparáre, concéde//propítius, ut nullis infirmitátibus fatigémur, qui cæléstis médici consolántem//præséntiam sustinémus. Per Dóminum.
IN CONCEPTIONE IMMACULATA BEATÆ MARIÆ
Ad Officium lectionis
LECTIO PRIOR
De Epístola beáti Pauli apóstoli ad Romános
5, 12-21
Ubi abundavit peccatum, superabundavit gratia
Fratres://[12]//Sicut per unum hóminem peccátum in hunc mundum intrávit et per//peccátum mors, et ita in omnes hómines mors pertránsiit, eo quod omnes//peccavérunt.//[13]//Usque ad legem enim peccátum erat in mundo; peccátum autem//non imputátur, cum lex non est,//[14]//sed regnávit mors ab Adam usque ad Móysen//étiam in eos, qui non peccavérunt in similitúdine prævaricatiónis Adæ, qui est//figúra futúri.///[15]//Sed non sicut delíctum, ita et donum; si enim uníus delícto multi mórtui//sunt, multo magis grátia Dei et donum in grátia uníus hóminis Iesu Christi in//multos abundávit.//[16]//Et non sicut per unum, qui peccávit, ita et donum; nam//iudícium ex uno in condemnatiónem, grátia autem ex multis delíctis in//iustificatiónem.//[17]//Si enim uníus delícto mors regnávit per unum, multo magis,//qui abundántiam grátiæ et donatiónis iustítiæ accípiunt, in vita regnábunt per//unum Iesum Christum.///[18]//Igitur sicut per uníus delíctum in omnes hómines in condemnatiónem, sic et//per uníus iustítiam in omnes hómines in iustificatiónem vitæ;//[19]//sicut enim per//inobœdiéntiam uníus hóminis peccatóres constitúti sunt multi, ita et per uníus//obœditiónem iusti constituéntur multi.///[20]//Lex autem subintrávit, ut abundáret delíctum; ubi autem abundávit//peccátum, superabundávit grátia,//[21]//ut sicut regnávit peccátum in morte, ita et//grátia regnet per iustítiam in vitam ætérnam per Iesum Christum Dóminum//nostrum.
RESPONSORIUM
(Rom 5, 12; Lc 1, 30; cf. Ps 114 (116 A), 8; 17 (18), 19)
℟.//Per unum hóminem peccátum in hunc mundum intrávit, eo quod omnes//peccavérunt.
*//Ne tímeas, María, invenísti grátiam apud Deum.
℣.//Erípuit Dóminus ánimam tuam de morte et contra inimícum factus est//protéctor tuus.
*//Ne tímeas, María, invenísti grátiam apud Deum.
LECTIO ALTERA
Ex Oratiónibus sancti Ansélmi epíscopi
(Oratio 52: PL 158, 955-956)
O Virgo, per cuius benedictionem benedicitur omnis natura!
Cælum, sídera, terra, flúmina, dies, nox et quæcúmque humánæ potestáti vel//utilitáti sunt obnóxia in amíssum decus sese gratulántur, dómina, per te//quodámmodo resuscitáta, et nova quadam ineffábili grátia donáta. Quasi enim//ómnia mórtua erant, cum amíssa congénita dignitáte favéndi dominátui vel//úsibus Deum laudántium, ad quod facta erant; obruebántur oppressióne, et//decolorabántur abúsu idólis serviéntium, propter quos facta non erant. Quasi//vero éadem resuscitáta lætántur, cum iam Deum confiténtium et dominátu//regúntur, et usu decorántur.///Nova autem et inæstimábili grátia quasi exsultavérunt, cum ipsum Deum,//ipsum creatórem suum, non solum invisibíliter supra se illa regéntem sensérunt,//sed étiam visibíliter intra se eísdem uténdo sanctificántem vidérunt. Hæc tanta//bona per benedíctum fructum benedícti ventris benedíctæ Maríæ provenérunt.///Per plenitúdinem enim grátiæ tuæ, et quæ in inférno erant, se lætántur//liberáta; et quæ supra mundum sunt, se gaudent restauráta. Per eúndem quippe//gloriósum Fílium gloriósæ virginitátis tuæ, omnes iusti qui obiérunt ante vitálem//eius mortem exsúltant diruptióne captivitátis suæ, et ángeli gratulántur//restitutióne semírutæ civitátis suæ.///O fémina plena et superpléna grátia, de cuius plenitúdinis exundántia//respérsa sic reviréscit omnis creatúra! O Virgo benedícta et superbenedícta, per//cuius benedictiónem benedícitur omnis natúra, non solum creáta a Creatóre, sed//et Creátor a creatúra!///Deus Fílium suum, quem solum de corde suo æquálem sibi génitum,//tamquam seípsum diligébat, ipsum dedit Maríæ: et ex María fecit sibi fílium non//álium, sed eúndem; ut naturáliter esset unus idémque commúnis Fílius Dei et//Maríæ. Omnis natúra a Deo est creáta, et Deus ex María est natus. Deus ómnia//creávit, et María Deum génuit. Deus qui ómnia fecit, ipse se ex María fecit; et//sic ómnia quæ fécerat, refécit. Qui pótuit ómnia de níhilo fácere, nóluit ea//violáta sine María refícere.///Deus ígitur est pater rerum creatárum et María mater rerum recreatárum.//Deus est Pater constitutiónis ómnium, et María est mater restitutiónis ómnium.//Deus enim génuit illum, per quem ómnia sunt facta; et María péperit illum, per//quem ómnia sunt salváta. Deus génuit illum, sine quo pénitus nihil est; et María//péperit illum, sine quo omníno nihil bene est.///O vere Dóminus tecum, cui dedit Dóminus, ut omnis natúra tantum tibi//debéret secum.
RESPONSORIUM
(Ps 33 (34), 4; 85 (86), 13; Lc 1, 48)
℟.//Magnificáte Dóminum mecum:
*//Quia misericórdia Dómini magna est//super me.
℣.//Ecce enim ex hoc beátam me dicent omnes generatiónes.
*//Quia//misericórdia Dómini magna est super me.
Oratio
Deus, qui per Immaculátam Vírginis Conceptiónem dignum Fílio tuo//habitáculum præparásti, quǽsumus, ut, qui ex morte eiúsdem Fílii tui prævísa//eam ab omni labe præservásti, nos quoque mundos, eius intercessióne, ad te//perveníre concédas. Per Dóminum.
FERIA VI HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
27, 1-13
Vinea Domini iterum culta
[1]//In die illa visitábit Dóminus in gládio suo duro et forti et grandi super//Levíathan serpéntem fugácem et super Levíathan serpéntem tortuósum et occídet//dracónem, qui in mari est.///[2]//In die illa vínea erit iucúnda; cantáte ei.//[3]//Ego Dóminus, qui servo eam; per//síngula moménta irrigábo eam. Ne forte visitétur contra eam, nocte et die servo//eam.//[4]//Indignátio non est mihi. Quis dabit mihi spinam et veprem? In prœlio//grádiar super eam, succéndam eam páriter,//[5]//nisi forte protectiónem meam//apprehéndat, fáciat pacem mecum, pacem fáciat mecum.///[6]//Diébus futúris radíces mittet Iacob, florébit et germinábit Israel, et//implébunt fáciem orbis frúctibus.//[7]//Numquid iuxta plagam percutiéntis eum//percússit eum? Aut, sicut occidúntur occísi eius, occísus est?//[8]//In mensúra punit//eum deíciens eum, impéllit in spíritu suo duro, témpore quo spirat eurus.///[9]//Idcírco super hoc dimittétur iníquitas Iacob, et hic erit omnis fructus//ablatiónis peccáti eius: ut scílicet ponat omnes lápides altáris sicut lápides calcis//comminútos, ne exstent luci et thymiatéria.//[10]//Cívitas enim muníta desoláta est,//habitáculum derelíctum et dimíssum quasi desértum; ibi pascétur vítulus et ibi//accubábit et consúmet arbústa eius.//[11]//In siccitáte frondes illíus conteréntur;//mulíeres vénient et combúrent eas. Ipse enim non est pópulus sápiens, proptérea//non miserébitur eius, qui fecit eum, et, qui formávit eum, non parcet ei.///[12]//Et erit: in die illa percútiet spicas Dóminus a Flúmine usque ad torréntem//Ægýpti; et vos congregabímini unus et unus, fílii Israel.///[13]//Et erit: in die illa clangétur in tuba magna; et vénient, qui pérditi fúerant de//terra Assyriórum et qui eiécti erant in terra Ægýpti, et adorábunt Dóminum in//monte sancto in Ierúsalem.
RESPONSORIUM
(Cf. Mt 24, 31; Is 27, 13)
℟.//Mittet Dóminus ángelos suos cum tuba magna:
*//Congregábunt ángeli//eléctos eius a quáttuor ventis, a summis cælórum usque ad términos eórum.
℣.//Et vénient et adorábunt Dóminum in monte sancto in Ierúsalem.
*//Congregábunt ángeli eléctos eius a quáttuor ventis, a summis cælórum usque ad//términos eórum.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 5, 19, 1; 20, 2; 21, 1: SCh 153, 248-250. 260-264)
De Eva et Maria
Maniféste in sua própria veniénte Dómino, et sua própria eum baiulánte//condicióne, quæ baiulátur ab ipso, et recapitulatiónem eius, quæ in ligno fuit,//inobœdiéntiæ per eam, quæ in ligno est, obœdiéntia faciénte, et seductióne illa//solúta, qua sedúcta est male illa, quæ iam viro destináta erat virgo Eva, per//veritátem qua evangelizáta est bene ab Angelo iam sub viro Virgo María.///Quemádmodum enim illa per angélicum sermónem sedúcta est, ut effúgeret//Deum, prævaricáta verbum eius; ita et hæc per angélicum sermónem//evangelizáta est, ut portáret Deum, obœdiens eius verbo. Et sicut illa sedúcta est//ut non obœdíret Deo, sic et hæc suása est obœdíre Deo, uti vírginis Evæ Virgo//María fíeret advocáta.///Omnia ergo recapítulans recapitulátus est, et advérsus inimícum nostrum//bellum próvocans, et elídens eum, qui inítio in Adam captívos dúxerat nos, et//calcans eius caput, quemádmodum habes in Génesi dixísse serpénti Deum://*Et//*inimicítiam ponam inter te et inter mulíerem et inter semen tuum et semen eius;//*ipse tuum observábit caput et tu observábis eius calcáneum//.///Ex eo enim, qui ex mulíere Vírgine habébat nasci secúndum similitúdinem//Adam, præconabátur obsérvans caput serpéntis. Et hoc est semen, de quo ait//Apóstolus in epístola quæ est ad Gálatas://*Legem factórum pósitam donec veníret//*semen cui promíssum est//.///Maniféstius autem adhuc in eádem osténdit epístola, sic dicens://*Cum autem//*venit plenitúdo témporis, misit Deus Fílium suum, factum de mulíere//. Neque//enim iuste victus fuísset inimícus, nisi ex mulíere homo esset qui vicit eum. Per//mulíerem enim hómini dominátus est ab inítio, semetípsum contrárium státuens//hómini.///Propter hoc et Dóminus semetípsum Fílium hóminis confitétur, principálem//hóminem illum, ex quo ea quæ secúndum mulíerem est plasmátio facta est, in//semetípsum recapítulans: uti, quemádmodum per hóminem victum descéndit in//mortem genus nostrum, sic íterum per hóminem victórem ascendámus in vitam.
RESPONSORIUM
(Cf. Lc 1, 26. 27. 30. 31. 32)
℟.//Missus est Gábriel ángelus ad Maríam Vírginem desponsátam Ioseph,//núntians ei verbum; et expavéscit Virgo de lúmine. Ne tímeas, María, invenísti//grátiam apud Dóminum:
*//Ecce concípies et páries et vocábitur Altíssimi Fílius.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Ecce concípies et páries et vocábitur Altíssimi Fílius.
Oratio
Concéde, quǽsumus, omnípotens Deus, plebi tuæ advéntum Unigéniti tui//cum summa vigilántia exspectáre, ut, sicut ipse dócuit auctor nostræ salútis,//accénsis lampádibus in eius occúrsum vigilántes properémus. Per Dóminum.
SABBATO HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
29, 1-8
Iudicium Dei in Ierusalem
[1]//Væ Ariel, Ariel, cívitas, quam circúmdedit David! Addite annum ad annum,//sollemnitátes evolvántur;//[2]//et circumvallábo Ariel et erit mæror et mæstítia et erit//mihi quasi Ariel.//[3]//Et circúmdabo te quasi sphæram et iáciam contra te ággerem//et muniménta ponam in obsidiónem tuam.///[4]//Humiliáberis, de terra loquéris, et de púlvere vix audiétur elóquium tuum, et//erit quasi pythónis de terra vox tua, et de humo elóquium tuum mussitábit.//[5]//Et//erit sicut pulvis ténuis multitúdo superbórum tuórum, et sicut pálea volans//multitúdo fórtium.///Erítque repénte conféstim,//[6]//a Dómino exercítuum visitáberis in tonítruo et//commotióne terræ, magno fragóre, túrbine et tempestáte et flamma ignis//devorántis.//[7]//Et erit sicut sómnium visiónis noctúrnæ multitúdo ómnium géntium,//quæ dímicant contra Ariel, et omnes, qui pugnant contra eam et contra//muniménta eius et oppressóres eius.///[8]//Et sicut sómniat esúriens, et ecce cómedit, cum autem fúerit expergefáctus,//vácua est ánima eius; et sicut sómniat sítiens, et ecce bibit et, postquam fúerit//expergefáctus, lassus adhuc sitit, et ánima eius vácua est, sic erit multitúdo//ómnium géntium dimicántium contra montem Sion.
RESPONSORIUM
(Is 54, 4; 29, 7)
℟.//Ierúsalem, noli timére, quia non confundéris,
*//Quando a Dómino//exercítuum visitáberis.
℣.//Et erit sicut sómnium visiónis noctúrnæ multitúdo ómnium géntium, quæ//dímicant contra te.
*//Quando a Dómino exercítuum visitáberis.
LECTIO ALTERA
Ex Sermónibus beáti Isaac abbátis monastérii de Stella
(Sermo 51: PL 194, 1862-1863. 1865)
De Maria et Ecclesia
Fílius Dei primogénitus est in multis frátribus, qui, cum esset natúra únicus,//grátia conciliávit sibi plures, qui cum eo sint unum.//*Dedit enim potestátem fílios//*Dei fíeri//, his qui recípiunt eum.///Factus ígitur hóminis fílius, multos fecit Dei fílios. Multos ígitur conciliávit//sibi, ut sua caritáte et potestáte únicus: qui cum carnáli generatióne in seípsis sint//plures, divína tamen regeneratióne cum ipso sunt unus.///Unus enim totus ac solus Christus caput et corpus: unus autem is uníus Dei//in cælis, et uníus matris in terris; et multi fílii, et unus fílius. Sicut namque caput//ac membra, unus fílius, et plures fílii, sic María et Ecclésia, una mater et plures;//una virgo et plures.///Utraque mater, útraque virgo; útraque de eódem Spíritu sine libídine//cóncipit; útraque Deo Patri sine peccáto prolem fundit. Illa absque omni peccáto//córpori caput péperit; ista in ómnium peccatórum remissióne cápiti corpus//édidit. Utraque Christi mater, sed neutra sine áltera totum parit.///Unde in Scriptúris divínitus inspirátis, quod de vírgine matre Ecclésia//universáliter, hoc de vírgine María singuláriter; et quod de vírgine matre María//speciáliter, id de vírgine matre Ecclésia generáliter iure intellégitur, et cum de//altérutra sermo téxitur, fere permíxtim et indifferénter de utráque senténtia//intellégitur.///Unaquǽque étiam fidélis ánima, Verbi Dei sponsa, Christi mater, fília et//soror, virgo et fecúnda suápte ratióne intellégitur. Dícitur ergo universáliter pro//Ecclésia, et speciáliter pro María, singuláriter quoque pro fidéli ánima, ab ipsa//Dei sapiéntia, quod Patris est Verbum.///Unde et séquitur://*Et in hereditáte Dómini morábor//. Heréditas enim Dómini,//universáliter Ecclésia, speciáliter María, singuláriter quæque fidélis ánima. In//tabernáculo úteri Maríæ morátus est Christus novem ménsibus; in tabernáculo//fídei Ecclésiæ usque ad consummatiónem sǽculi; in cognitióne et dilectióne//fidélis ánimæ in sǽcula sæculórum morábitur.
RESPONSORIUM
(Lev 26, 11-12; 2 Cor 6, 16)
℟.//Ponam tabernáculum meum in médio vestri et non abominábitur vos//ánima mea:
*//Ambulábo inter vos et ero Deus vester vosque éritis pópulus meus.
℣.//Vos estis templum Dei vivi, sicut dicit Deus.
*//Ambulábo inter vos et ero//Deus vester vosque éritis pópulus meus.
Oratio
Oriátur, quǽsumus, omnípotens Deus, in córdibus nostris splendor glóriæ//tuæ, ut, omni noctis obscuritáte subláta, fílios nos esse lucis Unigéniti tui//maniféstet advéntus. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
29, 13-24
Iudicium Domini nuntiatur
Hæc dicit Dóminus Deus://[13]//«Eo quod appropínquat pópulus iste ore suo et//lábiis suis gloríficat me, cor autem eius longe est a me, et est timor eórum erga//me velut mandátum hóminum percéptum,//[14]//ídeo ecce ego addam ut//admiratiónem fáciam pópulo huic miráculo grandi et stupéndo: períbit sapiéntia//sapiéntium eius, et prudéntia prudéntium eius abscondétur».///[15]//Væ, qui profúnde a Dómino consílium abscóndunt, quorum sunt in ténebris//ópera, et dicunt: «Quis videt nos, et quis novit nos?».///[16]//Pervérsa cogitátio vestra! Numquid quasi lutum reputábitur fígulus, ut dicat//opus factóri suo: «Non fecísti me»; et figméntum dicat fictóri suo: «Non//intéllegis?».///[17]//Nonne adhuc in módico et in brevi convertétur Líbanus in hortum, et hortus//in saltum reputábitur?//[18]//Et áudient in die illa surdi verba libri, et de ténebris et//calígine óculi cæcórum vidébunt.///[19]//Et addent mites in Dómino lætítiam, et paupérrimi hóminum in Sancto//Israel exsultábunt;//[20]//quóniam defécit, qui prævalébat, consummátus est illúsor, et//succísi sunt omnes, qui vigilábant super iniquitátem,//[21]//qui peccáre faciébant//hómines in verbo et arguéntem in porta supplantábant et deiecérunt inánibus//verbis iustum.///[22]//Propter hoc hæc dicit Dóminus ad domum Iacob, qui redémit Abraham://«Non modo confundétur Iacob, nec modo vultus eius erubéscet;//[23]//sed, cum//víderit ópera mánuum meárum, in médio sui sanctificábunt nomen meum et//sanctificábunt Sanctum Iacob et Deum Israel pavébunt,//[24]//et scient errántes spíritu//sapiéntiam, et mussitatóres discent doctrínam».
RESPONSORIUM
(Is 29, 18. 19; cf. Mt 11, 4. 5)
℟.//Audient in die illa surdi verba libri et de ténebris et calígine óculi cæcórum//vidébunt
*//Et paupérrimi hóminum in Sancto Israel exsultábunt.
℣.//Eúntes renuntiáte Ioánni quæ audítis et vidétis: cæci vident, claudi//ámbulant, surdi áudiunt, páuperes evangelizántur.
*//Et paupérrimi hóminum in//Sancto Israel exsultábunt.
LECTIO ALTERA
Ex Sermónibus sancti Augustíni epíscopi
(Sermo 293, 3: PL 38, 1328-1329)
Vox Ioannes, Verbum Christus
Vox Ioánnes, Dóminus autem//*in princípio erat Verbum//. Ioánnes vox ad//tempus, Christus Verbum in princípio ætérnum. Tolle verbum, quid est vox? Ubi//nullus est intelléctus, inánis est strépitus. Vox sine verbo aurem pulsat, cor non//ædíficat.///Verúmtamen in ipso corde nostro ædificándo advertámus órdinem rerum. Si//cógito quid dicam, iam verbum est in corde meo: sed loqui ad te volens, quæro//quemádmodum sit étiam in corde tuo, quod iam est in meo.///Hoc quærens quómodo ad te pervéniat, et in corde tuo insídeat verbum quod//iam est in corde meo, assúmo vocem, et assúmpta voce loquor tibi: sonus vocis//ducit ad te intelléctum verbi: et cum ad te duxit sonus vocis intelléctum verbi,//sonus quidem ipse pertránsit; verbum autem quod ad te sonus perdúxit, iam est//in corde tuo, nec recéssit a meo.///Sonus ergo, transácto verbo ad te, nonne tibi vidétur dícere sonus ipse,//*Illum//*opórtet créscere, me autem mínui?//Sonus vocis strépuit in ministérium, et ábiit,//quasi dicens,//*Hoc gáudium meum complétum est//. Verbum teneámus, verbum//medúllitus concéptum non amittámus.///Vis vidére vocem transeúntem, et Verbi divinitátem manéntem? Baptísmus//Ioánnis modo ubi est? Ministrávit, et ábiit. Christi nunc baptísmus frequentátur.//Omnes in Christum crédimus, salútem in Christo sperámus: hoc sónuit vox.///Nam quia discérnere diffícile est a voce verbum, et ipse Ioánnes putátus est//Christus. Vox verbum putáta est: sed agnóvit se vox, ne offénderet verbum.//*Non//*sum//, inquit,//*Christus, nec Elías, nec prophéta//. Respónsum est,//*Tu ergo quis es?//*Ego sum//, inquit,//*vox clamántis in erémo, paráte viam Dómino. Vox clamántis in//*erémo//, vox rumpéntis siléntium.//*Paráte viam Dómino//, tamquam díceret: Ego//ídeo sono, ut illum in cor introdúcam: sed quo introdúcam non dignátur veníre,//nisi viam præparétis.///Quid est://*Viam paráte//, nisi cóngrue supplicáte? Quid est://*Viam paráte//, nisi//humíliter cogitáte? Ab ipso accípite humilitátis exémplum. Putátur Christus,//dicit se non esse quod putátur, nec ad suum fastum errórem assúmit aliénum.///Si díceret: Ego sum Christus, quam facíllime crederétur, qui, ántequam//díceret, credebátur? Non dixit: agnóvit se, distínxit se, humiliávit se.///Vidit ubi habéret salútem; lucérnam se intelléxit, et ne exstinguerétur vento//supérbiæ, tímuit.
RESPONSORIUM
(Cf. Io 3, 30; 1, 27; Mc 1, 8)
℟.//Me opórtet mínui, illum autem créscere: qui autem post me venit, ante me//factus est:
*//Cuius non sum dignus corrígiam calceamentórum sólvere.
℣.//Ego baptizávi vos aqua: ille autem baptizábit vos Spíritu Sancto.
*//Cuius//non sum dignus corrígiam calceamentórum sólvere.
Oratio
Deus, qui cónspicis pópulum tuum nativitátis domínicæ festivitátem fidéliter//exspectáre, præsta, quǽsumus, ut valeámus ad tantæ salútis gáudia perveníre et//ea votis sollémnibus álacri semper lætítia celebráre. Per Dóminum.
FERIA II HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
30, 18-26
Felicitas futura promittitur
[18]//Exspéctat Dóminus, ut misereátur vestri, et ídeo exaltábitur parcens vobis,//quia Deus iudícii Dóminus; beáti omnes, qui exspéctant eum.///[19]//Nam, pópule Sion, qui hábitas in Ierúsalem, plorans nequáquam plorábis://míserans miserébitur tui ad vocem clamóris tui; statim ut audíerit, respondébit//tibi.///[20]//Et dabit vobis Dóminus panem angústiæ et aquam afflictiónis, sed non//ámplius avolábit a te doctor tuus; et erunt óculi tui vidéntes præceptórem tuum,//[21]//et aures tuæ áudient verbum post tergum monéntis: «Hæc via, ambuláte in ea»,//si declinavéritis ad déxteram vel ad sinístram.///[22]//Et contaminábis láminas sculptílium argentórum tuórum et vestiméntum//conflátilis áurei tui; dispérges ea sicut immundítiam menstruátæ: «Egrédere»//dices ei.///[23]//Et dabit plúviam sémini tuo, quod semináveris in terra, et panis frugum//terræ erit ubérrimus et pinguis; pascétur pecus tuum in die illo, agnus in páscuis//spatiósis,//[24]//et boves tui et ásini, qui operántur terram, commíxtum migma//cómedent ventilátum in pala et ventilábro.///[25]//Et erunt super omnem montem excélsum et super omnem collem elevátum//rivi curréntium aquárum in die interfectiónis multórum, cum cecíderint turres.///[26]//Et erit lux lunæ sicut lux solis et lux solis erit septemplíciter sicut lux//septem diérum in die, qua alligáverit Dóminus vulnus pópuli sui et percussúram//plagæ eius sanáverit.
RESPONSORIUM
(Cf. Is 30, 26. 18; Ps 26 (27), 14)
℟.//In illa die alligábit Dóminus vulnus pópuli sui, et percussúram plagæ eius//sanábit Deus iudícii:
*//Beáti omnes qui exspéctant eum.
℣.//Exspécta Dóminum, viríliter age et confortétur cor tuum et sústine//Dóminum.
*//Beáti omnes qui exspéctant eum.
LECTIO ALTERA
Ex Tractátu Guillélmi abbátis monastérii Sancti Theodoríci De contemplándo//Deo
(Nn. 9-11: SCh 61, 90-96)
Prior ipse dilexit nos
Tu vere solus es Dóminus, cuius dominári super nos, hoc est salváre nos;//nostrum vero servíre tibi nihil est áliud quam a te salvári.///Quæ est enim salus tua, o Dómine, cuius est salus, et super pópulum tuum//benedíctio tua, nisi quod a te accípimus ut amémus te, vel amémur a te?///Idcírco, Dómine, Fílium déxteræ tuæ, hóminem quem confirmásti tibi,//Iesum, id est Salvatórem, appellári voluísti,//*ipse enim salvum fáciet pópulum//*suum a peccátis eórum//, et//*non est álius in quo sit salus//; qui dócuit nos amáre se,//cum usque ad mortem crucis prior diléxit nos, amándo et diligéndo súscitans nos//ut amémus eum, qui prior usque in finem diléxit nos.///Et sic plane, sic est: amásti nos prior, ut amarémus te; non quod egéres amári//a nobis, sed quia id, ad quod nos fecísti, esse non poterámus, nisi amándo te.///Ideo//*multifáriam multísque modis olim locútus pátribus in prophétis,//*novíssime diébus istis locútus es nobis in Fílio//, in Verbo tuo: quo//*cæli firmáti//*sunt, et spíritu oris eius omnis virtus eórum//.///Loqui tuum in Fílio tuo, non áliud fuit, quam in sole, id est in manifésto,//pónere, quantum et quómodo nos amásti, qui//*próprio Fílio tuo non pepercísti,//*sed pro nobis ómnibus eum tradidísti//; qui étiam//*diléxit nos, et trádidit//*semetípsum pro nobis//.///Hoc est Verbum tuum ad nos, Dómine, hic//*omnípotens sermo: qui, dum//*médium siléntium//, profúndum scílicet erróris,//*tenérent ómnia, a regálibus//*sédibus venit, durus errórum debellátor, dulcis amóris commendátor//.///Et quicquid fecit, quicquid dixit in terra, usque ad oppróbria, usque ad sputa//et álapas, usque ad crucem et sepúlcrum, non fuit nisi loqui tuum nobis in Fílio://amóre tuo próvocans, et súscitans ad te amórem nostrum.///Sciébas enim, creátor animárum, Deus, in animábus filiórum hóminum cogi//non posse, sed provocári oportére afféctum istum. Simul étiam quia ubi coáctio,//iam nec libértas; ubi non libértas, nec iustítia.///Voluísti ergo ut amarémus te, qui nec iuste poterámus salvári, nisi amarémus//te; nec amáre te poterámus, nisi procéderet a te. Ergo, Dómine, sicut Apóstolus//amóris tui dicit, et nos iam díximus, prior dilexísti nos; et prior díligis omnes//dilectóres tuos.///Sed nos te dilígimus afféctu amóris a te nobis índito. Sed amor tuus bónitas//tua est, summe bone et summum bonum, Spíritus Sanctus a Patre procédens et//Fílio: qui ab inítio creatúræ superfértur super aquas, id est, mentes filiórum//hóminum fluitántes, ómnibus se ófferens, ómnia ad se trahens, inspirándo,//aspirándo, nóxia arcéndo, providéndo utília, Deum nobis et nos úniens Deo.
RESPONSORIUM
(Is 54, 10)
℟.//Misericórdia mea non recédet a te et fœdus pacis meæ non movébitur;
*//Univérsi fílii tui erunt discípuli Dómini et magna erit pax fíliis tuis.
℣.//Ergo Dóminus Deus tuus, docens te utília, gubérnans te in via qua//ámbulas.
*//Univérsi fílii tui erunt discípuli Dómini et magna erit pax fíliis tuis.
Oratio
Voci nostræ, quǽsumus, Dómine, aures tuæ pietátis accómmoda et cordis//nostri ténebras grátia Fílii tui nos visitántis illústra. Per Dóminum.
FERIA III HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
30, 27-33; 31, 4-9
Salvatio Ierusalem de Assyriis
[30,27]//Ecce nomen Dómini venit de longínquo, ardens furor eius et gravis eius//fragor; lábia eius repléta sunt indignatióne et lingua eius quasi ignis dévorans.//[28]//Spíritus eius velut torrens inúndans, usque ad collum pertíngens, ad cribrándas//gentes in cribro funésto, et frenum dolósum in maxíllis populórum.///[29]//Cánticum erit vobis sicut nox sanctificátæ sollemnitátis et lætítia cordis//sicut eius, qui ad sonum tíbiæ pergit in montem Dómini, ad petram Israel.//[30]//Et//audítam fáciet Dóminus glóriam vocis suæ et terrórem bráchii sui osténdet in//comminatióne furóris et flamma ignis devorántis, in túrbine et in imbre et in//lápide grándinis.///[31]//A voce enim Dómini pavébit Assýrius virga percússus.//[32]//Et erit omnis ictus//báculi percutiéntis, quem requiéscere fáciet Dóminus super eum in týmpanis et//cítharis, et in bellis agitátis expugnábit eos.//[33]//Præparáta est enim ab heri Topheth,//præparáta, profúnda et dilatáta, in pyra eius ignis et ligna multa; flatus Dómini//sicut torrens súlphuris succéndit eam.///[31,4]//Quia hæc dicit Dóminus ad me: «Quómodo si rugit leo et cátulus leónis//super prædam suam, cum occúrrerit ei multitúdo pastórum, a voce eórum non//formidábit et a multitúdine eórum non pavébit, sic descéndet Dóminus//exercítuum, ut prœliétur super montem Sion et super collem eius.//[5]//Sicut aves//volántes, sic próteget Dóminus exercítuum Ierúsalem, prótegens et líberans,//parcens et salvans».///[6]//Convertímini ad eum, a quo pénitus recesserátis, fílii Israel.//[7]//In die enim illa//abíciet vir, idóla argéntea sua et idóla áurea sua, quæ fecérunt vobis manus//vestræ in peccátum;//[8]//et cadet Assýria in gládio non viri, et gládius non hóminis//vorábit eum, et fúgiet a fácie gládii, et iúvenes eius vectigáles erunt.//[9]//Et fortitúdo//eius præ terróre transíbit, et pavébunt signum príncipes eius, dixit Dóminus,//cuius ignis est in Sion, et camínus eius in Ierúsalem.
RESPONSORIUM
(Is 31, 4. 5; 30, 29)
℟.//Descéndet Dóminus exercítuum super montem Sion:
*//Sicut aves//volántes, sic próteget Dóminus Ierúsalem, parcens et salvans.
℣.//Cánticum erit vobis sicut nox sanctificátæ sollemnitátis et lætítia cordis.
*//Sicut aves volántes, sic próteget Dóminus Ierúsalem, parcens et salvans.
LECTIO ALTERA
E Libro De imitatióne Christi
(Lib. 2, cap. 2-3)
De humilitate et pace
Non magni pendas, quis pro te, vel contra te sit: sed hoc age et cura, ut Deus//tecum sit in omni re quam facis.///Hábeas consciéntiam bonam et Deus bene te defensábit.///Quem enim Deus adiuváre volúerit, nullíus pervérsitas nocére póterit.///Si tu scis tacére et pati, vidébis procul dúbio auxílium Dómini.///Ipse novit tempus et modum liberándi te, et ídeo te debes illi resignáre.///Dei est adiuváre, et ab omni confusióne liberáre.///Sæpe valde prodest, ad maiórem humilitátem servándam, quod deféctus//nostros álii sciunt et redárguunt.///Quando homo pro deféctibus suis se humíliat, tunc facíliter álios placat, et//léviter satísfacit sibi irascéntibus.///Húmilem Deus prótegit et líberat, húmilem díligit et consolátur: húmili//hómini se inclínat, húmili largítur grátiam magnam, et post eius depressiónem,//levat ad glóriam.///Húmili sua secréta revélat, et ad se dúlciter trahit et invítat.///Húmilis, accépta confusióne, satis bene est in pace: quia stat in Deo, et non//in mundo.///Non réputes te áliquid profecísse, nisi ómnibus inferiórem te esse séntias.///Tene te primo in pace, et tunc póteris álios pacificáre.///Homo pacíficus magis prodest, quam bene doctus.///Homo passionátus étiam bonum in malum trahit, et facíliter malum credit.///Bonus pacíficus homo ómnia ad bonum convértit.///Qui bene in pace est, de nullo suspicátur. Qui autem male conténtus est et//commótus, váriis suspiciónibus agitátur: nec ipse quiéscit, nec álios quiéscere//permíttit.///Dicit sæpe quod dícere non debéret; et omíttit quod sibi magis fácere//expedíret.///Consíderat quod álii fácere tenéntur: et néglegit quod ipse tenétur.///Habe ergo primo zelum super teípsum, et tunc iuste zeláre póteris étiam//próximum tuum.///Tu bene scis facta tua excusáre et coloráre, et aliórum excusatiónes non vis//recípere.///Iústius esset, ut te accusáres, et fratrem tuum excusáres.///Si portári vis, porta et álium.
RESPONSORIUM
(Ps 24 (25), 9-10; Zac 7, 9)
℟.//Díriget Dóminus mansuétos in iudício: docébit mites vias suas.
*//Univérsæ viæ Dómini misericórdia et véritas, custodiéntibus testaméntum eius.
℣.//Iudícium verum iudicáte et misericórdiam et miseratiónes fácite//unusquísque cum fratre suo.
*//Univérsæ viæ Dómini misericórdia et véritas,//custodiéntibus testaméntum eius.
Oratio
Deus, qui novam creatúram per Unigénitum tuum nos esse fecísti, in ópera//misericórdiæ tuæ propítius intuére et in advéntu Fílii tui ab ómnibus nos máculis//vetustátis emúnda. Per Dóminum.
FERIA IV HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
31, 1-3; 32, 1-8
Regnum iustitiæ veræ
[31,1]//Væ, qui descéndunt in Ægýptum ad auxílium, in equis sperántes et//habéntes fidúciam super quadrígis, quia multæ sunt, et super equítibus, quia//præválidi nimis, et non inténdunt in Sanctum Israel et Dóminum non requírunt!///[2]//Tamen et ipse sápiens addúcit malum et verba sua non retráctat; et consúrget//contra domum pessimórum et contra auxílium operántium iniquitátem.///[3]//Ægýptius homo et non Deus, et equi eórum caro et non spíritus; et Dóminus//inclinábit manum suam, et córruet auxiliátor, et cadet, cui præstátur auxílium,//simúlque omnes consuméntur.///[32,1]//Ecce in iustítia regnábit rex, et príncipes in iudício prǽerunt.//[2]//Et erit vir//sicut latíbulum a vento et refúgium a tempestáte, sicut rivi aquárum in sitiénte//terra et umbra petræ magnæ in terra árida.///[3]//Non caligábunt óculi vidéntium, et aures audiéntium diligénter auscultábunt,//[4]//et cor stultórum intéllegit sciéntiam, et lingua balbórum velóciter loquétur et//plane.//[5]//Non vocábitur ultra is, qui insípiens est, nóbilis, neque frauduléntus//appellábitur maior;//[6]//stultus enim fátua lóquitur, et cor eius cógitat iniquitátem, ut//perfíciat impietátem et loquátur contra Dóminum erróres et vácuam fáciat//ánimam esuriéntem et potum sitiénti áuferat.///[7]//Fraudulénti fraudes péssimæ sunt; ipse enim cogitatiónes concínnat ad//perdéndos mites in sermóne mendáci, étiam quando pauper iudícium víndicat.//[8]//Nóbilis vero consília nobília dat, et ipse ad nobília assúrget.
RESPONSORIUM
(Is 32, 3. 4; Ier 23, 5)
℟.//Non caligábunt óculi vidéntium et aures audiéntium diligénter//auscultábunt;
*//Et cor stultórum intélleget sciéntiam.
℣.//Suscitábo David germen iustum et regnábit rex et sápiens erit.
*//Et cor//stultórum intélleget sciéntiam.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 4, 20, 4-5: SCh 100, 634-640)
Adveniente Christo, videbitur Deus ab hominibus
Unus est Deus, qui verbo et sapiéntia fecit et aptávit ómnia.///Est autem hic Verbum eius, Dóminus noster Iesus Christus, qui in novíssimis//tempóribus homo in homínibus factus est, ut finem coniúngeret princípio, hoc//est hóminem Deo.///Et proptérea prophétæ, ab eódem Verbo prophéticum accipiéntes charísma,//prædicavérunt eius secúndum carnem advéntum, per quem commíxtio et//commúnio Dei et hóminis secúndum plácitum Patris facta est, ab inítio//prænuntiánte Verbo Dei quóniam vidébitur Deus ab homínibus et conversábitur//cum eis super terram, et colloquerétur et affutúrus esset suo plásmati, salvans//illud, et perceptíbilis ab eo, et//*líberans nos de mánibus ómnium odiéntium nos//,//hoc est ab univérso transgressiónis spíritu, et fáciens//*nos servíre sibi in sanctitáte//*et iustítia omnes dies nostros//, uti compléxus homo Spíritum Dei in glóriam cedat//Patris.///Præsignificábant ígitur prophétæ quóniam vidébitur Deus ab homínibus,//quemádmodum et Dóminus ait://*Beáti mundo corde, quóniam ipsi Deum//*vidébunt//.///Sed secúndum magnitúdinem quidem eius et inenarrábilem glóriam//*nemo//*vidébit Deum et vivet//, incapábilis enim Pater, secúndum autem dilectiónem et//humanitátem et quod ómnia possit, étiam hoc concédit iis qui se díligunt, id est//vidére Deum, quod et prophetábant prophétæ: quóniam//*quæ impossibília sunt//*apud hómines, possibília apud Deum//.///Homo étenim a se non vidébit Deum; ille autem volens vidébitur homínibus,//quibus vult et quando vult et quemádmodum vult: potens est enim in ómnibus//Deus, visus quidem tunc per Spíritum prophétice, visus autem et per Fílium//adoptíve, vidébitur autem et in regno cælórum paternáliter, Spíritu quidem//præparánte hóminem in Fílium Dei, Fílio autem adducénte ad Patrem, Patre//autem incorruptélam donánte in ætérnam vitam, quæ unicuíque evénit ex eo//quod vídeat Deum.///Quemádmodum enim vidéntes lumen intra lumen sunt et claritátem eius//percípiunt, sic et qui vident Deum intra Deum sunt, percipiéntes eius claritátem.//Vivíficat autem Dei cláritas: percípiunt ergo vitam qui vident Deum.
RESPONSORIUM
(Deut 18, 18; Lc 20, 9; cf. Io 6, 14)
℟.//Prophétam suscitábo eis et ponam verba mea in ore eius;
*//Loquetúrque ad//eos ómnia quæ præcépero illi.
℣.//Mittam Fílium meum diléctum. Hic est vere prophéta qui ventúrus est in//mundum.
*//Loquetúrque ad eos ómnia quæ præcépero illi.
Oratio
Præsta, quǽsumus, omnípotens Deus, ut Fílii tui ventúra sollémnitas et//præséntis nobis vitæ remédia largiátur et prǽmia æterna concédat. Per//Dóminum.
FERIA V HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
32, 15 — 33, 6
Salus promittitur. Exspectatio credentium
In diébus illis://[32,15]//Effundétur super nos spíritus de excélso. Et erit desértum in//hortum, et hortus in saltum reputábitur,//[16]//et habitábit in solitúdine iudícium, et//iustítia in horto sedébit;//[17]//et erit opus iustítiæ pax, et cultus iustítiæ siléntium, et//secúritas usque in sempitérnum.///[18]//Et sedébit pópulus meus in habitatióne pacis et in tabernáculis fidúciæ et in//locis secúris.//[19]//Et pénitus cadet saltus, et profúnde deprimétur cívitas.//[20]//Beáti, qui//seminátis super omnes aquas, immitténtes pedem bovis et ásini.///[33,1]//Væ, qui prædáris, cum nemo te prædátus sit; qui devástas, cum nemo te//devastáverit! Cum consummáveris deprædatiónem, deprædáberis; cum//perféceris devastatiónem, te devastábunt.///[2]//Dómine, miserére nostri, te enim exspectávimus; esto bráchium nostrum in//mane et salus nostra in témpore tribulatiónis.///[3]//A voce fragóris fugérunt pópuli, ab exaltatióne tua dispérsæ sunt gentes.//[4]//Et//congregabúntur spólia, sicut collígitur bruchus; sicut discúrrunt locústæ, ad ea//discúrritur.///[5]//Sublímis est Dóminus, quóniam hábitat in excélso; implet Sion iudício et//iustítia.//[6]//Et erit fírmitas in tempóribus tuis; divítiæ salútis sapiéntia et sciéntia://timor Dómini ipse est thesáurus eius.
RESPONSORIUM
(Is 32, 18. 17; Io 14, 27)
℟.//Sedébit pópulus meus in habitatióne pacis et in tabernáculis fidúciæ:
*//Et//erit opus iustítiæ pax.
℣.//Pacem meam do vobis: non turbétur cor vestrum neque formídet.
*//Et erit//opus iustítiæ pax.
LECTIO ALTERA
Ex Constitutióne dogmática//*Dei Verbum//Concílii Vaticáni secúndi de divína//revelatióne
(Nn. 3-4)
Christus totam revelationem consummat
Deus, per Verbum ómnia creans et consérvans, in rebus creátis perénne sui//testimónium homínibus præbet et, viam salútis supérnæ aperíre inténdens,//ínsuper protoparéntibus inde ab inítio semetípsum manifestávit.///Post eórum autem lapsum, eos, redemptióne promíssa, in spem salútis eréxit//et sine intermissióne géneris humáni curam egit, ut ómnibus, qui secúndum//patiéntiam boni óperis salútem quærunt, vitam ætérnam daret.///Suo autem témpore Abraham vocávit, ut fáceret eum in gentem magnam,//quam post patriárchas per Móysen et prophétas erudívit ad se solum Deum//vivum et verum, próvidum patrem et iúdicem iustum, agnoscéndum, et ad//promíssum Salvatórem exspectándum, atque ita per sǽcula viam Evangélio//præparávit. Postquam vero//*multifáriam multísque modis Deus locútus est in//*prophétis, novíssime diébus istis locútus est nobis in Fílio//.///Misit enim Fílium suum, ætérnum scílicet Verbum, qui omnes hómines//illúminat, ut inter hómines habitáret iísque íntima Dei enarráret.///Iesus Christus ergo, Verbum caro factum,//*homo ad hómines//missus,//*verba//*Dei lóquitur//, et opus salutáre consúmmat quod dedit ei Pater faciéndum.///Quaprópter ipse, quem qui videt, videt et Patrem, tota sui ipsíus præséntia ac//manifestatióne, verbis et opéribus, signis et miráculis, præsértim autem morte//sua et gloriósa ex mórtuis resurrectióne, misso tandem Spíritu veritátis,//revelatiónem compléndo pérficit ac testimónio divíno confírmat, Deum nempe//nobíscum esse ad nos ex peccáti mortísque ténebris liberándos et in ætérnam//vitam resuscitándos.///Œconomía ergo christiána, útpote fœdus novum et definitívum, numquam//præteríbit, et nulla iam nova revelátio pública exspectánda est ante gloriósam//manifestatiónem Dómini nostri Iesu Christi.
RESPONSORIUM
(Is 30, 20-21; Deut 18, 15)
℟.//Erunt óculi tui vidéntes præceptórem tuum;
*//Et aures tuæ áudient verbum//monéntis: Hæc est via, ambuláte in ea.
℣.//Prophétam de gente tua et de frátribus tuis suscitábit tibi Dóminus Deus//tuus.
*//Et aures tuæ áudient verbum monéntis: Hæc est via, ambuláte in ea.
Oratio
Indígnos, quǽsumus, Dómine, nos fámulos tuos, quos actiónis própriæ culpa//contrístat, Unigéniti tui advéntu salutári lætífica. Per Dóminum.
FERIA VI HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
33, 7-24
Salus futura
[7]//Ecce præcónes clamábunt foris, ángeli pacis amáre flebunt.//[8]//Dissipátæ sunt//viæ, cessávit tránsiens per sémitam; írritum fecit pactum, reiécit testes, non//reputávit hómines.//[9]//Luget et elanguéscit terra, confúsus est Líbanus et obsórduit,//et factus est Saron sicut desértum, et exaruérunt Basan et Carmélus.///[10]//«Nunc consúrgam, dicit Dóminus, nunc exaltábor, nunc sublevábor.//[11]//Concipiétis fenum, pariétis stípulam; spíritus meus ut ignis vorábit vos.//[12]//Et//erunt pópuli fornáces calcis: spinæ congregátæ igne comburéntur.//[13]//Audíte, qui//longe estis, quæ fécerim, et cognóscite, vicíni, fortitúdinem meam».///[14]//Contérriti sunt in Sion peccatóres, possédit tremor ímpios. Quis póterit//habitáre de vobis cum igne devoránte? Quis habitábit ex vobis cum ardóribus//sempitérnis?///[15]//Qui ámbulat in iustítiis et lóquitur æquitátes, qui réicit lucra ex rapínis et//éxcutit manus suas, ne múnera accípiat, qui obtúrat aures suas, ne áudiat//sánguinem, et claudit óculos suos, ne vídeat malum://[16]//iste in excélsis habitábit,//muniménta saxórum refúgium eius; panis ei datus est, aquæ eius fidéles sunt.///[17]//Regem in decóre suo vidébunt óculi tui, cernent terram longínquam.//[18]//Cor//tuum cum timóre inquíret: «Ubi est scriba? Ubi ponderátor? Ubi computátor//túrrium?».//[19]//Pópulum impudéntem non vidébis, pópulum profúndi sermónis,//ininterpretábilis, linguæ bárbaræ absque intellegéntia.///[20]//Réspice Sion civitátem sollemnitátum nostrárum! Oculi tui vidébunt//Ierúsalem, habitatiónem secúram, tabernáculum quod nequáquam transférri//póterit; nec auferéntur clavi eius in sempitérnum, et omnes funículi eius non//rumpéntur.///[21]//Quia ibi potens Dóminus pro nobis loco fluviórum, rivórum late paténtium;//non transíbit ibi navis rémigum, neque navis magna transgrediétur eum.//[22]//Dóminus enim iudex noster, Dóminus légifer noster, Dóminus rex noster: ipse//salvábit nos.///[23]//Laxáti sunt funículi tui nec sústinent malum suum, ut dilatáre velum non//queant. Tunc dívident cæci prædam multam; claudi dirípient rapínam.//[24]//Nec dicet//íncola: «Elángui». Pópulus, qui hábitat in ea, auferétur ab eo iníquitas.
RESPONSORIUM
(Cf. Is 33, 22; Ps 96 (97), 1)
℟.//Dóminus iudex noster, Dóminus légifer noster, Dóminus rex noster,
*//Ipse//véniet et salvábit nos.
℣.//Dóminus regnávit, exsúltet terra, læténtur ínsulæ multæ.
*//Ipse véniet et//salvábit nos.
LECTIO ALTERA
Ex Enarratiónibus sancti Augustíni epíscopi in Psalmos
(In Ps. 37, 13-14: CCL 38, 391-392)
Ipsum desiderium tuum oratio tua est
*Rugiébam a gémitu cordis mei//. Est gémitus occúltus qui ab hómine non//audítur; tamen si tanta occupáverit cor cogitátio desidérii cuiúsdam, ut voce//clarióre exprimátur vulnus interióris hóminis, quǽritur causa; et dicit homo apud//semetípsum: Forte illud est unde gemit, et forte illud illi factum est. Quis potest//intellégere, nisi ille in cuius óculis et áuribus gemit? Proptérea//*rugiébam//, inquit,//*a gémitu cordis mei//, quia hómines si quando áudiunt gémitus hóminis,//plerúmque gémitum carnis áudiunt; geméntem a gémitu cordis non áudiunt.///Et quis agnoscébat unde rugiébat? Subiécit://*Et ante te est omne desidérium//*meum//. Non enim ante hómines, qui cor vidére non possunt, sed//*ante te est omne//*desidérium meum.//Si desidérium tuum ante illum; et Pater, qui videt in occúlto,//reddet tibi.///Ipsum enim desidérium tuum, orátio tua est; et si contínuum desidérium,//contínua orátio. Non enim frustra dixit Apóstolus://*Sine intermissióne//orántes.//Numquid sine intermissióne genu fléctimus, corpus prostérnimus, aut manus//levámus, ut dicat://*Sine intermissióne oráte?//Aut si sic dícimus nos oráre, hoc//puto, sine intermissióne non póssumus fácere.///Est ália intérior sine intermissióne orátio, quæ est desidérium. Quidquid áliud//agas, si desíderas illud sábbatum, non intermíttis oráre. Si non vis intermíttere//oráre, noli intermíttere desideráre.///Contínuum desidérium tuum, contínua vox tua est. Tacébis, si amáre//destíteris. Qui tacuérunt? De quibus dictum est://*Quóniam abundávit iníquitas,//*refrigéscet cáritas multórum//.///Frigus caritátis, siléntium cordis est; flagrántia caritátis, clamor cordis est. Si//semper manet cáritas, semper clamas; si semper clamas, semper desíderas; si//desíderas, réquiem recordáris.///*Et ante te omne desidérium meum//. Quid si desidérium ante illum est, et ipse//gémitus non est ante illum? Unde fíeri potest, quando ipsum desidérium vocem//suam habet gémitum?///Ideo séquitur://*Et gémitus meus non est abscónditus a te//. A te non est//abscónditus, a multis autem homínibus abscónditus est. Vidétur aliquándo//húmilis servus Dei dícere://*Et gémitus meus non est abscónditus a te//. Vidétur//aliquándo et ridére servus Dei; numquid desidérium illud mórtuum est in corde?//Si autem inest desidérium, inest et gémitus; non semper pérvenit ad aures//hóminum, sed numquam recédit ab áuribus Dei.
RESPONSORIUM

℟.//Ambulántes in Christo et adhuc peregrinántes, donec perveniámus, sic//cantémus ut desiderémus.
*//Nam qui desíderat, etsi lingua táceat, cantat corde.
℣.//Qui autem non desíderat, quólibet clamóre aures hóminum fériat, mutus//est Deo.
*//Nam qui desíderat, etsi lingua táceat, cantat corde.
Oratio
Prævéniat nos, omnípotens Deus, tua grátia semper atque subsequátur, ut, qui//advéntum Unigéniti tui summo cordis desidério sustinémus, et præséntis vitæ//subsídia et futúræ páriter consequámur. Per Dóminum.
DIE 17 DECEMBRIS
Ad Officium lectionis
LECTIO PRIOR
De libro Isaíæ prophétæ
45, 1-13
Salus Israel per Cyrum
[1]//Hæc dicit Dóminus de uncto suo Cyro: «Apprehéndi déxteram eius, ut//subíciam ante fáciem eius gentes et dorsa regum vertam et apériam coram eo//iánuas; et portæ non claudéntur.///[2]//Ego ante te ibo et montes humiliábo; portas ǽreas cónteram et vectes férreos//confríngam.//[3]//Et dabo tibi thesáuros abscónditos et divítias occúltas, ut scias quia//ego Dóminus, qui vocávi te nómine tuo, Deus Israel.///[4]//Propter servum meum Iacob et Israel eléctum meum, et vocávi te nómine//tuo; designávi te, et non cognovísti me.//[5]//Ego Dóminus, et non est ámplius: extra//me non est Deus. Accínxi te, et non cognovísti me,//[6]//ut sciant ab ortu solis et ab//occidénte quóniam absque me nullus est. Ego Dóminus, et non est alter,//[7]//formans lucem et creans ténebras, fáciens pacem et creans malum: ego Dóminus//fáciens ómnia hæc.///[8]//Roráte, cæli, désuper, et nubes pluant iustítiam; aperiátur terra et gérminet//salvatiónem; et iustítia oriátur simul: ego Dóminus creávi eam».///[9]//Væ, qui contradícit fictóri suo, testa de vasis fictílibus terræ! Numquid dicet//lutum fígulo suo: «Quid facis?» et «Opus tuum absque mánibus est?».//[10]//Væ, qui//dicit patri: «Quid géneras?» et mulíeri: «Quid párturis?».///[11]//Hæc dicit Dóminus, Sanctus Israel, plastes eius: «Numquid ventúra//interrogátis me super fílios meos et super opus mánuum meárum mandátis mihi?//[12]//Ego feci terram et hóminem super eam creávi ego; manus meæ tetendérunt//cælos, et omni milítiæ eórum mandávi.//[13]//Ego suscitávi eum in iustítia et omnes//vias eius dírigam; ipse ædificábit civitátem meam et captivitátem meam dimíttet//non in prétio neque in munéribus», dicit Dóminus exercítuum.
RESPONSORIUM
(Cf. Is 45, 8; cf. 16, 1)
℟.//Roráte, cæli, désuper et nubes pluant Iustum:
*//Aperiátur terra et gérminet//Salvatórem.
℣.//Emítte Agnum, Dómine, dominatórem terræ, de Petra desérti ad montem//fíliæ Sion.
*//Aperiátur terra et gérminet Salvatórem.
LECTIO ALTERA
Ex Epístolis sancti Leónis Magni papæ
(Ep. 31, 2-3: PL 54, 791-793)
Sacramentum reconciliationis nostræ
Nihil prodest Dóminum nostrum, Beátæ Maríæ Vírginis fílium, verum//perfectúmque hóminem dícere, si non illíus géneris homo créditur, cuius in//Evangélio prædicátur.///Dicit enim Matthǽus://*Liber generatiónis Iesu Christi fílii David, fílii//*Abraham//; et ita humánæ oríginis órdinem séquitur, ut generatiónum líneas usque//ad Ioseph, cui mater Dómini erat desponsáta, dedúcat.///Lucas vero, retrórsum successiónum gradus rélegens, ad ipsum humáni//géneris príncipem redit, ut Adam primum et Adam novíssimum eiúsdem//osténdat esse natúræ.///Potúerat quippe omnipoténtia Fílii Dei sic ad docéndos iustificandósque//hómines apparére, quómodo et patriárchis et prophétis in spécie carnis appáruit,//cum aut luctámen íniit, aut sermónem conséruit, cumve offícia hospitalitátis non//ábnuit, vel étiam appósitum cibum sumpsit.///Sed illæ imágines huius hóminis erant índices, cuius veritátem ex//præcedéntium patrum stirpe suméndam significatiónes mýsticæ nuntiábant.///Et ídeo sacraméntum reconciliatiónis nostræ, ante témpora ætérna//dispósitum, nullæ implébant figúræ, quia nondum supervénerat Spíritus Sanctus//in Vírginem, nec virtus Altíssimi obumbráverat ei; ut intra intemeráta víscera,//ædificánte sibi Sapiéntia domum, Verbum caro fíeret; et, forma Dei ac forma//servi in unam conveniénte persónam, Creátor témporum nascerétur in témpore;//et, per quem facta sunt ómnia, ipse inter ómnia gignerétur.///Nisi enim novus homo, factus//*in similitúdinem carnis peccáti//, nostram//suscíperet vetustátem, et, consubstantiális Patri, consubstantiális esse dignarétur//et matri, naturámque sibi nostram solus a peccáto liber uníret, sub iugo diáboli//generáliter tenerétur humána captívitas; nec uti possémus triumphántis victória,//si extra nostram esset consérta natúram.///De hac autem participatióne mirábili sacraméntum nobis regeneratiónis//illúxit, ut per ipsum Spíritum, per quem Christum et concéptus est et natus, étiam//nos spiritáli rursus orígine nascerémur.///Propter quod ab Evangelísta de credéntibus dícitur://*Qui non ex sanguínibus,//*neque ex voluntáte carnis, neque ex voluntáte viri, sed ex Deo nati sunt//.
RESPONSORIUM
(Cf. Is 11, 10; Lc 1, 32)
℟.//Ecce radix Iesse descéndet in salútem populórum, ipsum gentes//deprecabúntur:
*//Et erit nomen eius gloriósum.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Et erit nomen eius gloriósum.
Oratio
Deus, humánæ cónditor et redémptor natúræ, qui Verbum tuum in útero//perpétuæ virginitátis carnem assúmere voluísti, réspice propítius ad preces//nostras, ut Unigénitus tuus, nostra humanitáte suscépta, nos divíno suo consórtio//sociáre dignétur. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
46, 1-13
Dominus idolis Babylonis opponitur
[1]//Cóncidit Bel, incurvávit se Nabo; fuérunt simulácra eórum béstiis et//iuméntis. Státuæ vestræ portántur, ónera lassis.//[2]//Se incurvavérunt et concidérunt//simul; non potuérunt salváre onus et ipsi in captivitátem ibunt.///[3]//Audíte me, domus Iacob et omne resíduum domus Israel, qui portámini ab//útero, qui gestámini a vulva.//[4]//Usque ad senéctam ego ipse et usque ad canos ego//portábo; et ego feci et ego feram, ego portábo et salvábo.///[5]//Cui assimilátis me et adæquátis et comparátis me, et érimus símiles?//[6]//Qui//effúndunt aurum de sácculo et argéntum statéra pónderant, condúcunt auríficem,//ut fáciat deum, et prócidunt et adórant.//[7]//Portant illum in úmeris gestántes et//ponéntes in loco suo; et stabit ac de loco suo non movébitur; sed et si quis clamat//ad eum, non respóndet; de tribulatióne eius non salvábit eum.///[8]//Mementóte istud et confundámini; redíte, prævaricatóres, ad cor.//[9]//Recordámini prióris sǽculi, quóniam ego sum Deus, et non est ultra Deus, nec//est símilis mei.///[10]//Annúntians ab exórdio novíssimum, et ab inítio, quæ necdum facta sunt,//dicens: «Consílium meum stabit et omnem voluntátem meam fáciam».//[11]//Vocans//ab oriénte avem rapácem et de terra longínqua virum consílii mei; et locútus sum//et addúcam illud, decrévi et fáciam illud.///[12]//Audíte me, duri corde, qui longe estis a iustítia.//[13]//Prope feci iustítiam meam,//non elongábitur; et salus mea non morábitur: et dabo in Sion salútem et Israéli//glóriam meam.
RESPONSORIUM
(Is 46, 12. 13)
℟.//Audíte me, duri corde, qui longe estis a iustítia:
*//Dabo in Sion salútem et//Israéli glóriam meam.
℣.//Prope feci iustítiam meam, non elongábitur et salus mea non morábitur.
*//Dabo in Sion salútem et Israéli glóriam meam.
LECTIO ALTERA
Ex Epístola ad Diognétum
(Cap. 8, 5 — 9, 5: Funk 1, 325-327)
Deus caritatem suam per Filium revelavit
Hóminum quisquam nec vidit Deum nec notum fecit, sed ipse sese osténdit.//Osténdit se autem per fidem, cui soli Deum vidére concéssum est. Nam Dóminus//et ópifex ómnium Deus, qui ómnia fecit et suo quæque órdine dispósuit, non//solum hóminum amans fuit, sed étiam pátiens. Erat autem semper talis et est et//erit, benígnus et bonus et iræ expers et verax, et quidem solus bonus est;//postquam autem mente concépit magnum áliquid et ineffábile, communicávit//cum solo Fílio.///Quámdiu ígitur in occúlto retinébat et custodiébat sápiens suum consílium,//neglégere nos et non curáre videbátur; postquam vero per diléctum Fílium//revelávit et patefécit quæ inde ab inítio erant præparáta, ómnia simul prǽbuit//nobis, et frui suis benefíciis et vidére et intellégere, quæ quis nostrum umquam//exspectásset?///Postquam ígitur ómnia iam apud se cum Fílio dispósuit, usque ad supérius//tempus sivit nos secúndum arbítrium nostrum inordinátis mótibus ferri,//voluptátibus et cupiditátibus a recta via abdúctos; non quod ullo modo gaudéret//peccátis nostris, sed ea tólerans, neque quod illud iniquitátis tempus approbáret,//sed præsens tempus iustítiæ creans, ut cum illo témpore convícti essémus e//própriis opéribus indígni esse vita, nunc Dei benígnitas nos ea dignarétur, et,//cum maniféstum fecissémus, ex eo, quod in nobis est, nos non posse íngredi in//regnum Dei, poténtia Dei id posse nobis darétur.///Cum autem compléta esset iniustítia nostra et plene maniféstum factum//esset, mercédem eius supplícium et mortem imminére, advenissétque tempus,//quod Deus præstitúerat ad suam deínceps benignitátem ac poténtiam//declarándam (o imménsam humanitátem et caritátem Dei!), nos ódio non hábuit//neque reiécit neque ultus est, sed patiénter tulit, sustínuit, míserans ipse peccáta//nostra suscépit, próprium ipse Fílium dedit prétium redemptiónis pro nobis,//sanctum pro iníquis, mali expértem pro malis, iustum pro iniústis,//incorruptíbilem pro corruptibílibus, immortálem pro mortálibus. Quid enim áliud//peccáta nostra pótuit tégere quam illíus iustítia? In quo álio iníqui nos et ímpii//iustificári potúimus quam in solo Fílio Dei?///O dulcem permutatiónem, o impervestigábilem institutiónem, o inexspectáta//benefícia: ut iníquitas quidem multórum abscondátur in uno iusto, iustítia autem//uníus multos iniústos iustíficet!
RESPONSORIUM
(Act 4, 12; Is 9, 6)
℟.//Non est in álio áliquo salus;
*//Nec enim áliud nomen est sub cælo datum//homínibus, in quo opórtet nos salvos fíeri.
℣.//Vocábitur nomen eius admirábilis Consiliárius, Deus fortis, Pater//æternitátis, Princeps pacis.
*//Nec enim áliud nomen est sub cælo datum//homínibus, in quo opórtet nos salvos fíeri.
Oratio
Grátiam tuam, quǽsumus, Dómine, méntibus nostris infúnde, ut, qui, Angelo//nuntiánte, Christi Fílii tui incarnatiónem cognóvimus, per passiónem eius et//crucem ad resurrectiónis glóriam perducámur. Per Dóminum.
DIE 19 DECEMBRIS
Ad Officium lectionis
LECTIO PRIOR
De libro Isaíæ prophétæ
47, 1. 3 b-15
Lamentatio super Babylonem
[1]//Descénde, sede in púlvere, virgo fília Bábylon; sede in terra sine sólio, fília//Chaldæórum, quia ultra non vocáberis mollis et ténera.//[3b]//«Ultiónem cápiam,//némini parcam»,//[4]//dicit Redémptor noster, Dóminus exercítuum nomen illíus,//Sanctus Israel.///[5]//Sede tacens et intra in ténebras, fília Chaldæórum, quia non vocáberis ultra//dómina regnórum.///[6]//Irátus sum super pópulum meum, contaminávi hereditátem meam et dedi//eos in manu tua; non posuísti eis misericórdias, super senem aggravásti iugum//tuum valde//[7]//et dixísti: «In sempitérnum ero dómina». Non posuísti hæc super cor//tuum, neque recordáta es novíssimi tui.///[8]//Et nunc audi hæc, delicáta, quæ hábitas confidénter, et dicis in corde tuo://«Ego, et præter me non est áltera, non sedébo vídua et orbitátem ignorábo».//[9]//Vénient tibi duo hæc súbito in die una, órbitas et vidúitas; repénte venérunt//super te propter multitúdinem maleficiórum tuórum, propter abundántiam//incantatiónum tuárum.///[10]//Et fidúciam habuísti in malítia tua et dixísti: «Non est qui vídeat me».//Sapiéntia tua et sciéntia tua, hæc decépit te. Et dixísti in corde tuo: «Ego, et//præter me non est áltera».//[11]//Véniet super te malum, et néscies avértere; et írruet//super te calámitas, quam non póteris expiáre; véniet super te repénte miséria,//quam néscies.///[12]//Sta cum incantatiónibus tuis et cum multitúdine maleficiórum tuórum, in//quibus laborásti ab adulescéntia tua: forte póteris iuvári, forte terrébis.//[13]//Defecísti//in multitúdine consiliórum tuórum; stent et salvent te, qui metiúntur cælum, qui//contemplántur sídera et annúntiant síngulis novilúniis ventúra tibi.///[14]//Ecce facti sunt quasi stípula, ignis combússit eos. Non liberábunt seípsos de//manu flammæ; non sunt prunæ, quibus calefíant, nec focus, ut sédeant ad eum.//[15]//Sic fiunt tibi incantatóres tui, in quibuscúmque laborásti ab adulescéntia tua;//unusquísque in via sua errat, non est qui salvet te.
RESPONSORIUM
(Is 49, 13; 47, 4)
℟.//Laudáte, cæli, et exsúlta terra; iubiláte, montes, laudem:
*//Quia Dóminus//páuperum suórum miserétur.
℣.//Redémptor noster, Dóminus exercítuum nomen illíus, Sanctus Israel.
*//Quia Dóminus páuperum suórum miserétur.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 3, 20, 2-3: SCh 34, 342-344)
Œconomia Incarnationis redemptricis
Glória hóminis Deus; operatiónis vero Dei et omnis sapiéntiæ eius et virtútis//receptáculum homo.///Quemádmodum médicus in iis qui ægrótant probátur, sic et Deus in//homínibus manifestátur. Quaprópter et Paulus ait://*Conclúsit autem Deus ómnia//*in incredulitáte, ut ómnium misereátur//; dicens hoc de hómine, qui fuit//inobáudiens Deo et proiéctus de immortalitáte, dehinc misericórdiam consecútus//est, per Fílium Dei eam quæ est per ipsum percípiens adoptiónem.///Hic enim tenens sine inflatióne et iactántia veram glóriam de iis quæ facta//sunt et de eo qui fecit, qui est potentíssimus ómnium Deus quique ómnibus ut//sint prǽstitit, et manens in dilectióne eius et subiectióne et gratiárum actióne,//maiórem ab eo glóriam percípiet, provéctus accípiens dum consímilis fiat eius//qui pro eo mórtuus est.///Quóniam et ipse//*in similitúdinem carnis peccáti//factus est, uti condemnáret//peccátum et iam quasi condemnátum proíceret illud extra carnem, provocáret//autem in similitúdinem suam hóminem,//*imitatórem//eum assígnans Deo et in//patérnam impónens régulam ad vidéndum Deum et cápere Patrem donans://Verbum Dei quod habitávit in hómine et//*Fílius hóminis//factus est, ut assuésceret//hóminem percípere Deum et assuésceret Deum habitáre in hómine, secúndum//plácitum Patris.///Propter hoc ergo//*signum//salútis nostræ eum, qui ex//*Vírgine Emmánuel//est,//*ipse dedit Dóminus//, quóniam//*ipse Dóminus//erat//*qui salvábat eos//, quia per//semetípsos non habébant salvári; et propter hoc Paulus infirmitátem hóminis//annúntians ait://*Scio enim quóniam non inhábitat in carne mea bonum//,//signíficans quóniam non a nobis sed a Deo est bonum salútis nostræ; et íterum://*Miser ego homo, quis me liberábit de córpore mortis huius?//deínde infert//liberatórem,//*grátia Iesu Christi Dómini nostri//.///Hoc autem et Isaías://*Confortámini//, inquit,//*manus resolútæ et génua debília,//*adhortámini, pusillánimes sensu, confortámini, ne timeátis. Ecce Deus noster//*iudícium et retributúrus est, ipse véniet et salvábit nos//; hoc quóniam non a nobis,//sed a Dei adiuménto habúimus salvári.
RESPONSORIUM
(Cf. Ier 31, 10; 4, 5)
℟.//Audíte verbum Dómini, gentes, et annuntiáte illud in fínibus terræ:
*//Et//ínsulis quæ procul sunt dícite: Salvátor noster advéniet.
℣.//Annuntiáte et audítum fácite; loquímini et clamáte.
*//Et ínsulis quæ procul//sunt dícite: Salvátor noster advéniet.
Oratio
Deus, qui splendórem glóriæ tuæ per sacræ Vírginis partum mundo dignátus//es reveláre, tríbue, quǽsumus, ut tantæ incarnatiónis mystérium et fídei//integritáte colámus et devóto semper obséquio frequentémus. Per Dóminum.
DIE 20 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 1-11
Deus solus Dominus futuri temporis
[1]//Audíte hoc, domus Iacob, qui vocámini nómine Israel et de aquis Iudæ//exístis, qui iurátis in nómine Dómini et Deum Israel invocátis non in veritáte//neque in iustítia.//[2]//De civitáte enim sancta vocáti sunt et super Deum Israel//constabilíti sunt; Dóminus exercítuum nomen eius.///[3]//Prióra ex tunc annuntiávi, et ex ore meo exiérunt, et audíta feci ea; repénte//operátus sum, et venérunt.//[4]//Scivi enim quia durus es tu, et nervus férreus cervix//tua et frons tua ǽrea.//[5]//Prædíxi tibi ex tunc; ántequam venírent, indicávi tibi, ne//forte díceres: «Idólum meum operátum est hæc, et scúlptile meum et conflátile//mandavérunt ista».//[6]//Quæ audísti, vide ómnia; vos autem num annuntiábitis?///Audíta fácio tibi nova ex nunc et occúlta, quæ nescis.//[7]//Nunc creáta sunt et//non ex tunc, et ante eórum diem, et non audísti ea, ne forte díceres: «Ecce ego//cognóvi ea».//[8]//Neque audísti neque cognovísti, neque ex tunc apérta est auris tua;//scio enim quia præváricans prævaricáris et transgréssor ex útero vocáris.///[9]//Propter nomen meum longe fáciam furórem meum et propter laudem meam//infrenábo me super te, ne perdam te.//[10]//Ecce excóxi te, sed non quasi argéntum;//probávi te in camíno paupertátis.//[11]//Propter me, propter me fáciam, ut non//blasphémer; et glóriam meam álteri non dabo.
RESPONSORIUM
(Is 48, 10. 11; 54, 8)
℟.//Ego probávi te in camíno paupertátis. Propter me, propter me fáciam, ut//non blasphémer:
*//Et glóriam meam álteri non dabo.
℣.//In moménto indignatiónis abscóndi fáciem meam parúmper a te, et in//misericórdia sempitérna misértus sum tui.
*//Et glóriam meam álteri non dabo.
LECTIO ALTERA
Ex Homilíis sancti Bernárdi abbátis in Láudibus Vírginis Matris
(Hom. 4, 8-9: Opera omnia, Edit. Cisterc. 4 [1966], 53-54)
Totus mundus exspectat responsum Mariæ
Audísti, Virgo, quia concípies et páries fílium: audísti quod non per//hóminem, sed per Spíritum Sanctum. Exspéctat Angelus respónsum: tempus est//enim ut revertátur ad Deum qui misit illum. Exspectámus et nos, o Dómina,//verbum miseratiónis, quos miserabíliter premit senténtia damnatiónis.///Et ecce offértur tibi prétium salútis nostræ: statim liberábimur, si conséntis.//In sempitérno Dei Verbo facti sumus omnes et ecce mórimur: in tuo brevi//respónso sumus reficiéndi, ut ad vitam revocémur.///Hoc súpplicat a te, o pia Virgo, flébilis Adam cum mísera sóbole sua exsul//de paradíso, hoc Abraham, hoc David. Hoc céteri flágitant sancti patres, patres//scílicet tui, qui et ipsi hábitant in regióne umbræ mortis. Hoc totus mundus tuis//génibus provolútus exspéctat.///Nec immérito, quando ex ore tuo pendet consolátio miserórum, redémptio//captivórum, liberátio damnatórum, salus dénique universórum filiórum Adam,//totíus géneris tui.///Da, Virgo, respónsum festinánter. Respónde cítius Angelo, immo per//Angelum Dómino. Respónde verbum, et súscipe Verbum: profer tuum, et//cóncipe divínum: emítte transitórium, et ampléctere sempitérnum.///Quid tardas? quid trépidas? Crede, confitére, et súscipe. Sumat humílitas//audáciam, verecúndia fidúciam. Nullátenus cónvenit nunc, ut virginális//simplícitas obliviscátur prudéntiam. In hac sola re ne tímeas, prudens Virgo,//præsumptiónem: quia, etsi grata in siléntio verecúndia, magis tamen nunc in//verbo píetas necessária.///Aperi, Virgo beáta, cor fídei, lábia confessióni, víscera Creatóri. Ecce//desiderátus cunctis géntibus foris pulsat ad óstium. O si te moránte pertransíerit//et rursus incípias dolens quǽrere quem díligit ánima tua! Surge, curre, áperi.//Surge per fidem, curre per devotiónem, áperi per confessiónem.//*Ecce//, inquit,//*ancílla Dómini, fiat mihi secúndum verbum tuum//.
RESPONSORIUM
(Cf. Lc 1, 31. 42)
℟.//Súscipe verbum, Virgo María, quod tibi a Dómino per Angelum//transmíssum est: concípies et páries Deum páriter et hóminem,
*//Ut benedícta//dicáris inter omnes mulíeres.
℣.//Páries quidem fílium et virginitátis non patiéris detriméntum: efficiéris//grávida et eris mater semper intácta.
*//Ut benedícta dicáris inter omnes mulíeres.
Oratio
Deus, cuius ineffábile Verbum, Angelo nuntiánte, Virgo immaculáta suscépit//et, domus divinitátis effécta, Sancti Spíritus luce replétur, quǽsumus, ut nos, eius//exémplo, voluntáti tuæ humíliter adhærére valeámus. Per Dóminum.
DIE 21 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 12-21; 49, 9 b-13
Nova Exodus
Hæc dicit Dóminus://[48,12]//«Audi me, Iacob, et, Israel, quem ego vocávi; ego,//ego primus et ego novíssimus.//[13]//Manus mea fundávit terram, et déxtera mea//expándit cælos; ego voco eos, et stant simul.///[14]//Congregámini, omnes vos et audíte: Quis de eis annuntiávit hæc? Dóminus//diléxit eum; fáciet voluntátem suam in Babylóne et bráchium suum in Chaldǽis.///[15]//Ego, ego locútus sum et vocávi eum; addúxi eum, et próspera fuit via eius.//[16]//Accédite ad me et audíte hoc: Non a princípio in abscóndito locútus sum; ex//témpore, ántequam fíeret, ibi eram; et nunc Dóminus Deus misit me cum spíritu//suo».///[17]//Hæc dicit Dóminus, redémptor tuus, Sanctus Israel: «Ego Dóminus Deus//tuus docens te utília, gubérnans te in via, qua ámbulas.///[18]//Utinam attendísses mandáta mea! Facta fuísset sicut flumen pax tua, et//iustítia tua sicut gúrgites maris;//[19]//et fuísset quasi aréna semen tuum, et stirps úteri//tui ut lapílli eius; non interísset et non fuísset attrítum nomen eius a fácie mea.///[20]//Egredímini de Babylóne, fúgite a Chaldǽis, in voce exsultatiónis//annuntiáte; audítum fácite hoc, efférte illud usque ad extréma terræ, dícite://“Redémit Dóminus servum suum Iacob”.//[21]//Non sitiérunt, cum per desértum//dúceret eos; aquam de petra prodúxit eis et scidit petram, et fluxérunt aquæ.///[49,9b]//Super vias pascéntur, et in ómnibus cóllibus decalvátis páscua eórum;//[10]//non esúrient neque sítient, et non percútiet eos æstus vel sol, quia miserátor//eórum reget eos et ad fontes aquárum addúcet eos.//[11]//Et ponam omnes montes//meos in viam, et sémitæ meæ exaltabúntur.///[12]//Ecce isti de longe vénient, et ecce illi ab aquilóne et mari, et isti de terra//Sinim».//[13]//Laudáte, cæli, et exsúlta, terra; iubiláte, montes, laudem, quia//consolátur Dóminus pópulum suum et páuperum suórum miserétur.
RESPONSORIUM
(Cf. Is 49, 13; Ps 71 (72), 7)
℟.//Læténtur cæli et exsúltet terra; iubiláte, montes, laudem; quia Dóminus//noster véniet
*//Et páuperum suórum miserébitur.
℣.//Oriétur in diébus eius iustítia et abundántia pacis.
*//Et páuperum suórum//miserébitur.
LECTIO ALTERA
Ex Expositióne sancti Ambrósii epíscopi in Lucam
(Lib. 2, 19. 22-23. 26-27: CCL 14, 39-42)
De visitatione Beatæ Mariæ Virginis
Angelus, cum abscóndita nuntiáret, ut fides astruerétur exémplo, senióris//féminæ sterilísque concéptum Vírgini Maríæ nuntiávit, ut possíbile Deo omne//quod ei placúerit asséreret.///Ubi audívit hoc María, non quasi incrédula de oráculo nec quasi incérta de//núntio nec quasi dúbitans de exémplo, sed quasi læta pro voto, religiósa pro//offício, festína pro gáudio in montána perréxit.///Quo enim iam Deo plena nisi ad superióra cum festinatióne conténderet?//Nescit tarda molímina Sancti Spíritus grátia. Cito quoque advéntus Maríæ et//præséntiæ domínicæ benefícia declarántur; simul enim//*ut audívit salutatiónem//*Maríæ Elísabeth, exsultávit infans in útero eius et repléta est Spíritu Sancto//.///Vide distinctiónem singulorúmque verbórum proprietátes. Vocem prior//Elísabeth audívit, sed Ioánnes prior grátiam sensit: illa natúræ órdine audívit, iste//exsultávit ratióne mystérii; illa Maríæ, iste Dómini sensit advéntum, fémina//mulíeris et pignus pígnoris; istæ grátiam loquúntur, illi intus operántur//pietatísque mystérium matérnis adoriúntur proféctibus duplicíque miráculo//prophétant matres spíritu parvulórum.///Exsultávit infans, repléta mater est. Non prius mater repléta quam fílius, sed,//cum fílius esset replétus Spíritu Sancto, replévit et matrem. Exsultávit Ioánnes,//exsultávit et Maríæ spíritus. Exsultánte Ioánne replétur Elísabeth, Maríam tamen//non repléri Spíritu, sed spíritum eius exsultáre cognóvimus —//incomprehensíbilis enim incomprehensibíliter operabátur in matre — et illa post//concéptum replétur, ista ante concéptum.//*Beáta//, inquit,//*quæ credidísti//.///Sed et vos beáti, qui audístis et credidístis; quæcúmque enim credíderit//ánima, et cóncipit et génerat Dei Verbum et ópera eius agnóscit.///Sit in síngulis Maríæ ánima, ut magníficet Dóminum; sit in síngulis spíritus//Maríæ, ut exsúltet in Deo; si secúndum carnem una mater est Christi, secúndum//fidem tamen ómnium fructus est Christus; omnis enim ánima áccipit Dei//Verbum, si tamen immaculáta et immúnis a vítiis intemeráto castimóniam//pudóre custódiat.///Quæcúmque ígitur talis esse potúerit ánima magníficat Dóminum, sicut//ánima Maríæ magnificávit Dóminum et exsultávit spíritus eius in Deo salutári.///Magnificátur enim Dóminus, sicut et álibi legístis://*Magnificáte Dóminum//*mecum//, non quo Dómino áliquid humána voce possit adiúngi, sed quia//magnificátur in nobis: imágo enim Dei Christus est, et ídeo, si quid iustum//religiosúmque fécerit ánima, illam imáginem Dei, ad cuius est similitúdinem//creáta, magníficat, et ídeo, dum magníficat eam, magnitúdinis eius quadam//participatióne sublímior fit.
RESPONSORIUM
(Lc 1, 45. 46; Ps 65 (66), 16)
℟.//Beáta quæ credidísti, quóniam perficiéntur in te quæ dicta sunt tibi a//Dómino. Et ait María:
*//Magníficat ánima mea Dóminum.
℣.//Veníte et audíte et narrábo quanta fecit Deus ánimæ meæ.
*//Magníficat//ánima mea Dóminum.
Oratio
Preces pópuli tui, quǽsumus, Dómine, cleménter exáudi, ut qui de Unigéniti//tui in nostra carne advéntu lætántur, cum vénerit in sua maiestáte, ætérnæ vitæ//prǽmium consequántur. Per Dóminum.
DIE 22 DECEMBRIS
Ad Officium lectionis
LECTIO PRIOR
De libro Isaíæ prophétæ
49, 14 — 50, 1
Restauratio Sion
[49,14]//Dixit Sion: «Derelíquit me Dóminus, et Dóminus oblítus est mei».//[15]//Numquid oblivísci potest múlier infántem suum, ut non misereátur fílio úteri//sui? Et si illa oblíta fúerit, ego tamen non oblivíscar tui.///[16]//Ecce in mánibus meis descrípsi te; muri tui coram me semper.//[17]//Festínant//structóres tui; destruéntes te et dissipántes a te exíbunt.///[18]//Leva in circúitu óculos tuos et vide: omnes isti congregáti sunt, venérunt//tibi. «Vivo ego, dicit Dóminus, quia ómnibus his velut ornaménto vestiéris et//circúmdabis tibi eos quasi sponsa».//[19]//Quia ruínæ tuæ et solitúdines tuæ et terra//evérsa: nunc angústa eris præ habitatóribus; et longe erunt, qui devorábant te.//[20]//Adhuc dicent in áuribus tuis fílii orbitátis tuæ: «Angústus est mihi locus; fac//spátium mihi, ut hábitem».//[21]//Et dices in corde tuo: «Quis génuit mihi istos? Ego//orbáta et non páriens, transmigráta et captíva; et istos quis enutrívit? Ecce ego//relícta eram sola; et isti ubi erant?».///[22]//Hæc dicit Dóminus Deus: «Ecce levábo ad gentes manum meam et ad//pópulos exaltábo signum meum; et áfferent fílios tuos in ulnis, et fíliæ tuæ super//úmeros portabúntur.//[23]//Et erunt reges nutrícii tui, et regínæ nutríces tuæ; vultu in//terram demísso adorábunt te et púlverem pedum tuórum lingent. Et scies quia//ego Dóminus: non confundéntur, qui sperant in me».///[24]//Numquid tollétur a forti præda, aut, quod captum fúerit, a robústo salvári//póterit?//[25]//Quia hæc dicit Dóminus: «Equidem et captívus a forti tollétur, et, quod//ablátum fúerit a robústo, salvábitur; cum his, qui contendébant tecum, ego//conténdam et fílios tuos ego salvábo.///[26]//Et cibábo hostes tuos cárnibus suis, et quasi musto sánguine suo//inebriabúntur; et sciet omnis caro quia ego Dóminus salvátor tuus et redémptor//tuus Fortis Iacob».///[50,1]//Hæc dicit Dóminus: «Ubinam est liber repúdii matris vestræ, quo dimísi//eam? Aut quis est créditor meus, cui véndidi vos? Ecce in iniquitátibus vestris//vénditi estis, et in sceléribus vestris dimíssa est mater vestra».
RESPONSORIUM
(Is 49, 15; cf. Ps 26 (27), 10)
℟.//Numquid oblivísci potest múlier infántem suum, ut non misereátur fílio//úteri sui?
*//Et si mater oblíta fúerit, ego tamen non oblivíscar tui, dicit Dóminus.
℣.//Pater meus et mater mea dereliquérunt me, tu autem, Dómine, assumpsísti//me.
*//Et si mater oblíta fúerit, ego tamen non oblivíscar tui, dicit Dóminus.
LECTIO ALTERA
Ex Expositióne sancti Bedæ Venerábilis presbýteri in Lucam
(Lib. 1,46-55: CCL 120, 37-39)
Magnificat
*Et ait María: Magníficat ánima mea Dóminum et exsultávit spíritus meus in//*Deo salutári meo.///Tanto, inquit, me Dóminus tamque inaudíto múnere sublimávit, quod non//ullo linguæ offício explicári, sed ipso vix íntimi péctoris afféctu váleat//comprehéndi, et ídeo totas ánimæ vires in agéndis gratiárum láudibus óffero,//totum in contemplánda magnitúdine eius, cui non est finis, quicquid vivo, séntio,//discérno, gratulánter impéndo, quia et eiúsdem Iesu, id est salutáris, spíritus//meus ætérna divinitáte lætátur, cuius mea caro temporáli conceptióne fetátur.///*Quia fecit mihi magna qui potens est et sanctum nomen eius.///Ad inítium cárminis réspicit ubi dictum est://*Magníficat ánima mea//*Dóminum//. Sola quippe ánima illa, cui Dóminus magna fácere dignátur, dignis//eum præcóniis magnificáre et ad consórtes eiúsdem voti ac propósiti potest//cohortándo dícere://*Magnificáte Dóminum mecum et exaltémus nomen eius in//*ínvicem//.///Nam qui Dóminum, quem cognóvit, quantum in se est magnificáre et nomen//eius sanctificáre contémpserit,//*mínimus vocábitur in regno cælórum.//Sanctum//autem nomen eius vocátur, quia singuláris cúlmine poténtiæ transcéndit omnem//creatúram atque ab univérsis quæ fecit longe segregátur.///*Suscépit Israel púerum suum, memorátus misericórdiæ suæ.///Pulchre púerum Dómini appéllat Israel, qui ab eo sit ad salvándum//suscéptus, obœdiéntem vidélicet et húmilem, iuxta quod Osée dicit://*Quia puer//*Israel et diléxi eum//.///Nam qui contémnit humiliári, non potest útique salvári nec dícere cum//Prophéta://*Ecce enim Deus ádiuvat me et Dóminus suscéptor est ánimæ meæ//.//*Quicúmque autem humiliáverit se sicut párvulus, hic est maior in regno//*cælórum.///*Sicut locútus est ad patres nostros, Abraham et sémini eius in sǽcula.///Semen Abrahæ non carnále sed spiritále signíficat, id est non eius tantum//carne progénitos, sed sive in circumcisióne seu in præpútio fídei illíus vestígia//secútos. Nam et ipse in præpútio pósitus crédidit, reputatúmque est ei ad//iustítiam.///Advéntus ergo Salvatóris Abrahæ est et sémini eius in sǽcula promíssus, hoc//est fíliis promissiónis, quibus dícitur://*Si autem vos Christi, ergo Abrahæ semen//*estis secúndum promissiónem herédes.///Bene autem vel Dómini vel Ioánnis exórtum matres prophetándo prævéniunt,//ut sicut peccátum a muliéribus cœpit, ita étiam bona a muliéribus incípiant, et//quæ per uníus deceptiónem périit, duábus certátim præconántibus mundo vita//reddátur.
RESPONSORIUM
(Lc 1, 48-50)
℟.//Beátam me dicent omnes generatiónes:
*//Quia fecit mihi Dóminus magna//qui potens est et sanctum nomen eius.
℣.//Et misericórdia eius in progénies et progénies timéntibus eum.
*//Quia fecit//mihi Dóminus magna qui potens est et sanctum nomen eius.
Oratio
Deus, qui hóminem delápsum in mortem conspíciens, Unigéniti tui advéntu//redímere voluísti, præsta, quǽsumus, ut qui húmili eius incarnatiónem devotióne//faténtur, ipsíus étiam Redemptóris consórtia mereántur. Per Dóminum.
DIE 23 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 1-11
Salus filiis Abrahæ promittitur
[1]//Audíte me, qui sequímini iustítiam, qui quǽritis Dóminum; atténdite ad//petram, unde excísi estis, et ad cavérnam laci, de qua præcísi estis.///[2]//Atténdite ad Abraham patrem vestrum et ad Saram, quæ péperit vos; quia//unum vocávi eum et benedíxi ei et multiplicávi eum.///[3]//Consolátur enim Dóminus Sion, consolátur omnes ruínas eius; et ponit//desértum eius quasi Eden et solitúdinem eius quasi hortum Dómini. Gáudium et//lætítia inveniétur in ea, gratiárum actio et vox laudis.///[4]//Atténdite ad me, pópule meus, et, natiónes, me audíte, quia lex a me éxiet,//et iudícium meum in lucem populórum státuam.//[5]//Prope est iustítia mea, egréssa//est salus mea, et bráchia mea pópulos iudicábunt; in me ínsulæ sperábunt et ad//bráchium meum atténdent.///[6]//Leváte in cælum óculos vestros et inspícite in terram deórsum, quia cæli//sicut fumus liquéscent, et terra sicut vestiméntum atterétur, et habitatóres eius//sicut hæc interíbunt. Salus autem mea in sempitérnum erit, et iustítia mea non//defíciet.///[7]//Audíte me, qui scitis iustítiam, pópule, in cuius corde est lex mea: nolíte//timére oppróbrium hóminum et blasphémias eórum ne metuátis.//[8]//Sicut enim//vestiméntum sic cómedet eos vermis, et sicut lanam sic devorábit eos tínea;//iustítia autem mea in sempitérnum erit et salus mea in generatiónes//generatiónum.///[9]//Consúrge, consúrge, indúere fortitúdinem, bráchium Dómini; consúrge sicut//in diébus antíquis, in generatiónibus sæculórum. Numquid non tu percussísti//Rahab, vulnerásti dracónem?//[10]//Numquid non tu siccásti mare, aquam abýssi//veheméntis, qui posuísti profúndum maris viam, ut transírent liberáti?///[11]//Et redémpti a Dómino reverténtur et vénient in Sion laudántes; et lætítia//sempitérna super cápita eórum, gáudium et lætítiam obtinébunt; fúgiet dolor et//gémitus.
RESPONSORIUM
(Cf. Is 51, 4-5; 35, 10)
℟.//Atténdite ad me, pópule meus et tribus mea, me audíte;
*//Prope est Iustus//meus, egréssus est Salvátor meus.
℣.//Et nunc qui redémpti sunt a Dómino reverténtur et vénient in Sion//laudántes.
*//Prope est Iustus meus, egréssus est Salvátor meus.
LECTIO ALTERA
Ex Tractátu sancti Hippólyti presbýteri Contra hǽresim Noéti
(Cap. 9-12: PG 10, 815-819)
Manifestatio sacramenti absconditi
Unus Deus est, quem non aliúnde, fratres, agnóscimus, quam ex sanctis//Scriptúris. Quæcúmque ergo divínæ Scriptúræ prǽdicant, sciámus; et//quæcúmque docent, cognoscámus: et sicut Pater vult credi, sic credámus; et sicut//vult Fílium glorificári, sic glorificémus; et sicut vult donári Spíritum Sanctum,//sic accipiámus. Non secúndum própriam voluntátem, neque secúndum próprium//sensum, neque vim inferéntes iis quæ a Deo data sunt; sed quómodo ipse per//sanctas Scriptúras docére vóluit, sic intellegámus.///Deus, solus cum esset, nihílque sibi coǽvum habéret, vóluit mundum//effícere. Et mundum cógitans ac volens et dicens effécit; continuóque éxstitit ei//factus sicut vóluit, et sicut vóluit, perfécit. Satis ígitur nobis est scire solum, nihil//esse Deo coǽvum. Nihil erat præter ipsum; ipse solus, multus erat. Nec enim//erat sine ratióne, sine sapiéntia, sine poténtia, sine consílio. Omnia erant in eo://ipse erat ómnia. Quando vóluit, et quómodo vóluit, osténdit Verbum suum//tempóribus apud eum definítis; per quod ómnia fecit.///Quod Verbum cum in se habéret, essétque mundo creáto inaspectábile, fecit//aspectábile, emíttens priórem vocem; et lumen ex lúmine génerans, deprómpsit//ipsi creatúræ Dóminum, sensum suum; et qui prius ipsi tantum erat visíbilis,//mundo autem invisíbilis, hunc visíbilem facit, ut mundus, cum eum qui appáruit//vidéret, salvus fíeri posset.///Hoc vero mens est, quod pródiens in mundum, osténsum est puer Dei.//Omnia ígitur per ipsum, ipse autem solus ex Patre.///Hic autem dedit legem et prophétas; et dando coégit hos per Spíritum//Sanctum loqui, ut accipiéntes virtútis patérnæ inspiratiónem, consílium et//voluntátem Patris nuntiárent.///Factum est ígitur maniféstum Verbum, sicut ait beátus Ioánnes. Répetit enim//summátim quæ a prophétis dicta sunt, demónstrans hoc esse Verbum per quod//ómnia facta sunt. Sic enim ait://*In princípio erat Verbum et Verbum erat apud//*Deum et Deus erat Verbum. Omnia per ipsum facta sunt et sine ipso factum est//*nihil//. Et infra ait://*Mundus per ipsum factus est et mundus eum non cognóvit. In//*própria venit et sui eum non recepérunt.
RESPONSORIUM
(Cf. Is 9, 5. 6; Lc 1, 32; Io 1, 4)
℟.//Nascétur nobis párvulus et vocábitur Deus fortis:
*//Ipse sedébit super//thronum David patris sui et imperábit: cuius potéstas super úmerum eius.
℣.//In ipso vita erat et vita erat lux hóminum.
*//Ipse sedébit super thronum//David patris sui et imperábit: cuius potéstas super úmerum eius.
Oratio
Omnípotens sempitérne Deus, nativitátem Fílii tui secúndum carnem//propinquáre cernéntes, quǽsumus, ut nobis indígnis fámulis tuis misericórdiam//præstet Verbum, quod ex Vírgine María dignátum est caro fíeri et habitáre in//nobis. Qui tecum.
DIE 24 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 17 — 52, 1-2. 7-10
Ierusalem evangelizatur
[51,17]//Eleváre, eleváre, consúrge, Ierúsalem, quæ bibísti de manu Dómini//cálicem iræ eius; póculum sopóris bibísti, epotásti.//[18]//Non est qui susténtet eam ex//ómnibus fíliis, quos génuit; et non est qui apprehéndat manum eius ex ómnibus//fíliis, quos enutrívit.///[19]//Duo sunt quæ occurrérunt tibi; quis contristábitur super te? Vástitas et//contrítio et fames et gládius; quis consolábitur te?//[20]//Fílii tui defecérunt, iácent in//cápite ómnium viárum sicut oryx illaqueátus, pleni indignatióne Dómini,//increpatióne Dei tui.///[21]//Idcírco audi hoc, paupércula et ébria, sed non a vino.//[22]//Hæc dicit dominátor//tuus, Dóminus et Deus tuus, qui conténdit pro pópulo suo:///«Ecce tuli de manu tua cálicem sopóris, póculum indignatiónis meæ; non//adícies, ut bibas illum ultra.//[23]//Et ponam illum in manu eórum, qui te//humiliavérunt et dixérunt tibi: “Incurváre, ut transeámus”; et ponébas ut terram//dorsum tuum et quasi viam transeúntibus».///[52,1]//Consúrge, consúrge, indúere fortitúdine tua, Sion; indúere vestiméntis//glóriæ tuæ, Ierúsalem, cívitas sanctitátis, quia non adíciet ultra ut pertránseat per//te incircumcísus et immúndus.///[2]//Excútere de púlvere, consúrge, captíva Ierúsalem; solve víncula colli tui,//captíva fília Sion.///[7]//Quam pulchri super montes pedes annuntiántis, prædicántis pacem,//annuntiántis bonum, prædicántis salútem, dicéntis Sion: «Regnávit Deus tuus!».//[8]//Vox speculatórum tuórum: levavérunt vocem, simul exsultábunt, quia óculo ad//óculum vidébunt, cum redíerit Dóminus ad Sion.///[9]//Gaudéte et exsultáte simul, desérta Ierúsalem, quia consolátus est Dóminus//pópulum suum, redémit Ierúsalem.//[10]//Nudávit Dóminus bráchium sanctum suum//in óculis ómnium géntium; et vidébunt omnes fines terræ salutáre Dei nostri.
RESPONSORIUM
(Cf. Ex 19, 10. 11; Deut 7, 15; Dan 9, 24)
℟.//Sanctificámini, fílii Israel, dicit Dóminus: die enim crástina descéndet//Dóminus,
*//Et áuferet a vobis omnem languórem.
℣.//Crástina die delébitur iníquitas terræ et regnábit super nos Salvátor//mundi.
*//Et áuferet a vobis omnem languórem.
LECTIO ALTERA
Ex Sermónibus sancti Augustíni epíscopi
(Sermo 185: PL 38, 997-999)
Veritas de terra orta est et iustitia de cælo prospexit
Expergíscere, homo: pro te Deus factus est homo.//*Surge, qui dormis, et//*exsúrge a mórtuis, et illuminábit te Christus//. Pro te, inquam, Deus factus est//homo.///In ætérnum mórtuus esses, nisi in témpore natus esset. Numquam liberaréris//a carne peccáti, nisi suscepísset similitúdinem carnis peccáti. Perpétua te//possidéret miséria, nisi fíeret hæc misericórdia. Non revixísses, nisi tuæ morti//convenísset. Defecísses, nisi subvenísset. Perísses, nisi venísset.///Celebrémus læti nostræ salútis et redemptiónis advéntum. Celebrémus//festum diem, quo magnus et ætérnus dies ex magno et ætérno die venit in hunc//nostrum tam brevem temporálem diem.///Hic//*est nobis factus iustítia et sanctificátio et redémptio: ut, quemádmodum//*scriptum est: Qui gloriátur, in Dómino gloriétur.///*Véritas ergo de terra orta est//: Christus qui dixit://*Ego sum véritas//, de Vírgine//natus est.//*Et iustítia de cælo prospéxit//: quóniam credens in eum qui natus est,//non homo a se ipso, sed a Deo iustificátus est.///*Véritas de terra orta est://quia//*Verbum caro factum est.////*Et iustítia de cælo//*prospéxit//: quia//*omne datum óptimum et omne donum perféctum desúrsum est//.///*Véritas de terra orta est//, caro de María.//*Et iustítia de cælo prospéxit//: quia//*non potest homo accípere quidquam, nisi fúerit ei datum de cælo.///*Iustificáti ex fide, pacem habeámus ad Deum://quia//*iustítia et pax osculátæ//*sunt ínvicem. Per Dóminum nostrum Iesum Christum://quia//*Véritas de terra orta//*est//.//*Per quem et accéssum habémus in grátiam istam, in qua stamus, et//*gloriámur in spe glóriæ Dei//. Non ait: «glóriæ nostræ»; sed,//*glóriæ Dei//: quia//*iustítia//non de nobis procéssit, sed//*de cælo prospéxit//. Ergo//*qui gloriátur//, non in//se, sed//*in Dómino gloriétur//.///Hinc enim et nato ex Vírgine Dómino præcónium vocis angélicæ factum est://*Glória in excélsis Deo et in terra pax homínibus bonæ voluntátis//.///In terra enim pax unde, nisi quia//*Véritas de terra orta est//, id est, Christus de//carne natus est? Et//*ipse est pax nostra qui fecit útraque unum://ut essémus//hómines bonæ voluntátis, suáviter conéxi vínculo unitátis.///In hac ígitur grátia gaudeámus, ut sit glória nostra testimónium consciéntiæ//nostræ: ubi non in nobis, sed in Dómino gloriémur. Hinc enim dictum est,//*Glória//*mea et exáltans caput meum//. Nam quæ maior grátia Dei nobis pótuit illucéscere,//quam ut, habens unigénitum Fílium, fáceret eum hóminis Fílium, atque ita//vicíssim hóminis fílium fáceret Dei fílium?///Quære méritum, quære causam, quære iustítiam; et vide utrum invénias nisi//grátiam.
RESPONSORIUM
(Is 11, 1. 5. 2)
℟.//Egrediétur virga de stirpe Iesse et flos de radíce eius ascéndet:
*//Et erit//iustítia cíngulum lumbórum eius et fides cinctórium renum eius.
℣.//Et requiéscet super eum Spíritus Dómini: spíritus sapiéntiæ et intelléctus,//spíritus consílii et fortitúdinis.
*//Et erit iustítia cíngulum lumbórum eius et fides//cinctórium renum eius.
Oratio
Festína, quǽsumus, ne tardáveris, Dómine Iesu, ut advéntus tui//consolatiónibus sublevéntur, qui in tua pietáte confídunt. Qui vivis.
IN NATIVITATE DOMINI
Ad Officium lectionis
LECTIO PRIOR
De libro Isaíæ prophétæ
11, 1-10
Radix Iesse
æc dicit Dóminus Deus://[1]//Egrediétur virga de stirpe Iesse//et flos de radíce eius ascéndet;//[2]//et requiéscet super eum spíritus Dómini://spíritus sapiéntiæ et intelléctus,//spíritus consílii et fortitúdinis,//spíritus sciéntiæ et timóris Dómini;//[3]//et delíciæ eius in timóre Dómini.//Non secúndum visiónem oculórum iudicábit//neque secúndum audítum áurium decérnet;//[4]//sed iudicábit in iustítia páuperes//et decérnet in æquitáte pro mansuétis terræ;//et percútiet terram virga oris sui//et spíritu labiórum suórum interfíciet ímpium.//[5]//Et erit iustítia cíngulum lumbórum eius,//et fides cinctórium renum eius.//[6]//Habitábit lupus cum agno,//et pardus cum hædo accubábit;//vítulus et leo simul saginabúntur,//et puer párvulus minábit eos.//[7]//Vítula et ursus pascéntur,//simul accubábunt cátuli eórum;//et leo sicut bos cómedet páleas.//[8]//Et ludet infans ab úbere//super forámine áspidis;//et in cavérnam réguli,//qui ablactátus fúerit, manum suam mittet.//[9]//Non nocébunt et non occídent//in univérso monte sancto meo,//quia plena erit terra sciéntia Dómini,//sicut aquæ mare opériunt.//[10]//In die illa radix Iesse//stat in signum populórum;//ipsam gentes requírent,//et erit sedes eius gloriósa.
RESPONSORIUM

℟.//Hódie nobis cælórum Rex de Vírgine nasci dignátus est, ut hóminem//pérditum ad cæléstia regna revocáret:
*//Gaudet exércitus angelórum: quia salus//ætérna humáno géneri appáruit.
℣.//Glória in excélsis Deo et in terra pax homínibus bonæ voluntátis.
*//Gaudet//exércitus angelórum: quia salus ætérna humáno géneri appáruit.
LECTIO ALTERA
Ex Sermónibus sancti Leónis Magni papæ
(Sermo 1 in Nativitate Domini, 1-3: PL 54, 190-193)
Agnosce, o christiane, dignitatem tuam!
Salvátor noster, dilectíssimi, hódie natus est, gaudeámus. Neque enim locum//fas est ibi esse tristítiæ, ubi natális est vitæ; quæ, consúmpto mortalitátis timóre,//nobis íngerit de promíssa æternitáte lætítiam.///Nemo ab huius alacritátis participatióne secérnitur, una cunctis lætítiæ//commúnis est rátio: quia Dóminus noster, peccáti mortísque destrúctor, sicut//nullum a reátu líberum répperit, ita liberándis ómnibus venit. Exsúltet sanctus,//quia propínquat ad palmam. Gáudeat peccátor, quia invitátur ad véniam.//Animétur gentílis, quia vocátur ad vitam.///Dei namque Fílius secúndum plenitúdinem témporis, quam divíni consílii//inscrutábilis altitúdo dispósuit, reconciliándam auctóri suo natúram géneris//assúmpsit humáni, ut invéntor mortis diábolus, per ipsam qua vícerat, vincerétur.///Ab exsultántibus ergo ángelis, nascénte Dómino,//*Glória in excélsis Deo//cánitur, et//*pax in terra bonæ voluntátis homínibus//nuntiátur. Vident enim//cæléstem Ierúsalem ex ómnibus mundi géntibus fabricári: de quo inenarrábili//divínæ pietátis ópere, quantum lætári debet humílitas hóminum, cum tantum//gáudeat sublímitas angelórum?///Agámus ergo, dilectíssimi, grátias Deo Patri, per Fílium eius, in Spíritu//Sancto, qui propter multam misericórdiam suam, qua diléxit nos, misértus est//nostri;//*et cum essémus mórtui peccátis, convivificávit nos Christo//, ut essémus in//ipso nova creatúra, novúmque figméntum.///Deponámus ergo véterem hóminem cum áctibus suis; et adépti//participatiónem generatiónis Christi, carnis renuntiémus opéribus.///Agnósce, o christiáne, dignitátem tuam, et, divínæ consors factus natúræ,//noli in véterem vilitátem degéneri conversatióne redíre. Meménto cuius cápitis et//cuius córporis sis membrum. Reminíscere quia érutus de potestáte tenebrárum,//translátus es in Dei lumen et regnum.///Per baptísmatis sacraméntum Spíritus Sancti factus es templum: noli tantum//habitatórem pravis de te áctibus effugáre, et diáboli te íterum subícere servitúti://quia prétium tuum sanguis est Christi.
RESPONSORIUM

℟.//Hódie nobis de cælo pax vera descéndit:
*//Hódie per totum mundum//mellíflui facti sunt cæli.
℣.//Hódie illúxit dies redemptiónis novæ, præparatiónis antíquæ, felicitátis//ætérnæ.
*//Hódie per totum mundum mellíflui facti sunt cæli.
Oratio
Deus, qui humánæ substántiæ dignitátem et mirabíliter condidísti et//mirabílius reformásti, da, quǽsumus, nobis eius divinitátis esse consórtes, qui//humanitátis nostræ fíeri dignátus est párticeps. Qui tecum vivit.
DIE 26 DECEMBRIS
Ad Officium lectionis
LECTIO PRIOR
De libro Actuum Apostolórum
6, 8 — 7, 1-2. 44-60 — 8, 1
Martyrium Stephani
[6,8]//Stéphanus plenus grátia et virtúte faciébat prodígia et signa magna in//pópulo.//[9]//Surrexérunt autem quidam de synagóga, quæ appellátur Libertinórum et//Cyrenénsium et Alexandrinórum et eórum, qui erant a Cilícia et Asia,//disputántes cum Stéphano,//[10]//et non póterant resístere sapiéntiæ et Spirítui, quo//loquebátur.//[11]//Tunc submisérunt viros, qui dícerent: «Audívimus eum dicéntem//verba blasphéma in Móysen et Deum»;//[12]//et commovérunt plebem et senióres et//scribas, et concurréntes rapuérunt eum et adduxérunt in concílium//[13]//et statuérunt//testes falsos dicéntes: «Homo iste non cessat loqui verba advérsus locum//sanctum et legem;//[14]//audívimus enim eum dicéntem quóniam Iesus Nazarénus hic//déstruet locum istum et mutábit consuetúdines, quas trádidit nobis Móyses».///[15]//Et intuéntes eum omnes, qui sedébant in concílio, vidérunt fáciem eius//tamquam fáciem ángeli.///[7,1]//Dixit autem princeps sacerdótum: «Si hæc ita se habent?».//[2]//Qui ait: «Viri//fratres et patres, audíte.///[44]//Tabernáculum testimónii erat pátribus nostris in desérto, sicut dispósuit, qui//loquebátur ad Móysen, ut fáceret illud secúndum formam, quam víderat;//[45]//quod//et induxérunt suscipiéntes patres nostri cum Iesu in possessiónem géntium, quas//éxpulit Deus a fácie patrum nostrórum, usque in diébus David,//[46]//qui invénit//grátiam ante Deum et pétiit, ut inveníret tabernáculum dómui Iacob.//[47]//Sálomon//autem ædificávit illi domum.//[48]//Sed non Altíssimus in manufáctis hábitat, sicut//prophéta dicit://[49]//*“Cælum mihi thronus est,//*terra autem scabéllum pedum meórum.//*Quam domum ædificábitis mihi, dicit Dóminus,//*aut quis locus requietiónis meæ?//[50]//*Nonne manus mea fecit hæc ómnia?”//.///[51]//Duri cervíce et incircumcísi córdibus et áuribus, vos semper Spirítui Sancto//resístitis, sicut patres vestri et vos.//[52]//Quem prophetárum non sunt persecúti patres//vestri? Et occidérunt eos, qui prænuntiábant de advéntu Iusti, cuius vos nunc//proditóres et homicídæ fuístis,//[53]//qui accepístis legem in dispositiónibus//angelórum et non custodístis».///[54]//Audiéntes autem hæc, dissecabántur córdibus suis et stridébant déntibus in//eum.//[55]//Cum autem esset plenus Spíritu Sancto, inténdens in cælum vidit glóriam//Dei et Iesum stantem a dextris Dei//[56]//et ait: «Ecce vídeo cælos apértos et Fílium//hóminis a dextris stantem Dei».//[57]//Exclamántes autem voce magna continuérunt//aures suas et ímpetum fecérunt unanímiter in eum//[58]//et eiciéntes extra civitátem//lapidábant. Et testes deposuérunt vestiménta sua secus pedes adulescéntis, qui//vocabátur Saulus.//[59]//Et lapidábant Stéphanum invocántem et dicéntem: «Dómine//Iesu, súscipe spíritum meum».//[60]//Pósitis autem génibus clamávit voce magna://«Dómine, ne státuas illis hoc peccátum»; et cum hoc dixísset, obdormívit.///[8,1]//Saulus autem erat conséntiens neci eius.
RESPONSORIUM

℟.//Stéphanus, servus Dei, quem lapidábant Iudǽi, vidit cælos apértos: vidit et//introívit:
*//Beátus homo, cui cæli patébant.
℣.//Cum ígitur saxórum crepitántium túrbine quaterétur, inter æthéreos aulæ//cæléstis sinus divína ei cláritas fulsit.
*//Beátus homo, cui cæli patébant.
LECTIO ALTERA
Ex Sermónibus sancti Fulgéntii Ruspénsis epíscopi
(Sermo 3, 1-3. 5-6: CCL 91 A, 905-909)
Arma caritatis
Heri celebrávimus temporálem sempitérni regis nostri natálem; hódie//celebrámus triumphálem mílitis passiónem.///Heri enim Rex noster, trábea carnis indútus, de aula úteri virginális//egrédiens, visitáre dignátus est mundum; hódie miles, de tabernáculo córporis//éxiens, triumphátor migrávit ad cælum.///Rex noster, cum sit altíssimus, pro nobis húmilis venit, sed inánis veníre non//pótuit. Magnum quippe donatívum suis milítibus áttulit, quo eos non solum//copióse ditávit, sed étiam ad certándum invictíssime confortávit. Attulit namque//donum caritátis, quæ perdúceret hómines ad consórtium deitátis.///Quod ergo áttulit, erogávit; nec sibi áliquid mínuit, sed mirabíliter et suórum//fidélium paupériem ditávit et indeficiéntibus thesáuris plenus ipse permánsit.///Cáritas ergo, quæ ad terram de cælo depósuit Christum, ipsa Stéphanum de//terris elevávit ad cælum. Cáritas, quæ præcéssit in rege, ipsa subsequénter//refúlsit in mílite.///Stéphanus ergo, ut nóminis sui corónam meruísset accípere, caritátem pro//armis habébat et per ipsam ubíque vincébat. Per caritátem Dei sæviéntibus//Iudǽis non cessit, per caritátem próximi pro lapidántibus intercéssit. Per//caritátem arguébat errántes, ut corrigeréntur; per caritátem pro lapidántibus//orábat, ne puniréntur.///Caritátis virtúte subníxus, vicit Saulum crudéliter sæviéntem et, quem hábuit//in terra persecutórem, in cælo méruit habére consórtem. Ipsa sancta et indeféssa//cáritas desiderábat orándo acquírere, quos nequívit monéndo convértere.///Et ecce nunc Paulus cum Stéphano lætátur, cum Stéphano Christi claritáte//perfrúitur, cum Stéphano exsúltat, cum Stéphano regnat. Quo enim præcéssit//Stéphanus, trucidátus lapídibus Pauli, illuc secútus est Paulus, adiútus//oratiónibus Stéphani.///Quam vera vita, fratres mei, ubi non Paulus de Stéphani occisióne//confúnditur, sed Stéphanus de Pauli consórtio gratulátur, quóniam cáritas in//utróque lætátur. Cáritas quippe in Stéphano superávit sævítiam Iudæórum,//cáritas in Paulo coopéruit multitúdinem peccatórum, cáritas in utróque páriter//regnum méruit possidére cælórum.///Cáritas est ígitur ómnium fons et orígo bonórum, munímen egrégium, via//quæ ducit ad cælum. In caritáte qui ámbulat, nec erráre póterit, nec timére. Ipsa//dírigit, ipsa prótegit, ipsa perdúcit.///Quocírca, fratres, quóniam scalam caritátis constítuit Christus, per quam ad//cælum omnis possit conscéndere christiánus, puram caritátem fórtiter retinéte,//ipsam vobis ínvicem exhibéte et in ea proficiéndo conscéndite.
RESPONSORIUM

℟.//Hestérna die Dóminus natus est in terris, ut Stéphanus nascerétur in cælis;//ingréssus est in mundum,
*//Ut Stéphanus ingrederétur in cælum.
℣.//Heri rex noster, trábea carnis indútus, de aula úteri virginális egrédiens,//visitáre dignátus est mundum.
*//Ut Stéphanus ingrederétur in cælum.
Oratio
Da nobis, quǽsumus, Dómine, imitári quod cólimus, ut discámus et inimícos//dilígere, quia eius natalícia celebrámus, qui novit étiam pro persecutóribus//exoráre. Per Dóminum.
DIE 27 DECEMBRIS
Ad Officium lectionis
LECTIO PRIOR
De Epístola prima beáti Ioánnis apóstoli
1, 1 — 2, 3
Verbum vitæ et lux Dei
[1,1]//Quod fuit ab inítio, quod audívimus, quod vídimus óculis nostris, quod//perspéximus, et manus nostræ contrectavérunt de verbo vitæ//[2]//— et vita appáruit,//et vídimus et testámur et annuntiámus vobis vitam ætérnam, quæ erat coram//Patre et appáruit nobis —//[3]//quod vídimus et audívimus, annuntiámus et vobis, ut//et vos communiónem habeátis nobíscum. Commúnio autem nostra est cum Patre//et cum Fílio eius Iesu Christo.//[4]//Et hæc scríbimus nos, ut gáudium nostrum sit//plenum.//[5]//Et hæc est annuntiátio, quam audívimus ab eo et annuntiámus vobis,//quóniam Deus lux est, et ténebræ in eo non sunt ullæ.///[6]//Si dixérimus quóniam communiónem habémus cum eo et in ténebris//ambulámus, mentímur et non fácimus veritátem;//[7]//si autem in luce ambulémus,//sicut ipse est in luce, communiónem habémus ad ínvicem, et sanguis Iesu Fílii//eius mundat nos ab omni peccáto.///[8]//Si dixérimus quóniam peccátum non habémus, nosmetípsos sedúcimus, et//véritas in nobis non est.//[9]//Si confiteámur peccáta nostra, fidélis est et iustus, ut//remíttat nobis peccáta et emúndet nos ab omni iniustítia.//[10]//Si dixérimus quóniam//non peccávimus, mendácem fácimus eum, et verbum eius non est in nobis.///[2,1]//Filíoli mei, hæc scribo vobis, ut non peccétis. Sed si quis peccáverit,//advocátum habémus ad Patrem, Iesum Christum iustum;//[2]//et ipse est propitiátio//pro peccátis nostris, non pro nostris autem tantum sed étiam pro totíus mundi.///[3]//Et in hoc cognóscimus quóniam nóvimus eum: si mandáta eius servémus.
RESPONSORIUM
(1 Io 1, 2. 4; Io 20, 31)
℟.//Annuntiámus vobis vitam ætérnam, quæ erat coram Patre et appáruit//nobis; et hæc scríbimus nos,
*//Et gáudium nostrum sit plenum.
℣.//Hæc scripta sunt, ut credátis quia Iesus est Christus Fílius Dei; et ut,//credéntes, vitam habeátis in nómine eius.
*//Et gáudium nostrum sit plenum.
LECTIO ALTERA
Ex Tractátibus sancti Augustíni epíscopi in Epístolam Ioánnis
(Tract. 1, 1. 3: PL 35, 1978. 1980)
Manifestata est ipsa Vita in carne
*Quod erat ab inítio, quod audívimus et quod vídimus óculis nostris et manus//*nostræ tractavérunt de Verbo vitæ//. Quis est qui mánibus tractat Verbum, nisi//quia//*Verbum caro factum est et habitávit in nobis?///Hoc autem Verbum, quod caro factum est, ut mánibus tractarétur, cœpit esse//caro ex vírgine María: sed non tunc cœpit Verbum, quia//*quod erat ab inítio//dixit.//Vidéte si non attestátur Epístola sua Evangélio suo, ubi modo audístis.//*In//*princípio erat Verbum et Verbum erat apud Deum.///Forte de Verbo vitæ sic quisque accípiat quasi locutiónem quandam de//Christo, non ipsum corpus Christi, quod mánibus tractátum est. Vidéte quid//sequátur://*Et ipsa vita manifestáta est//. Christus ergo Verbum vitæ.///Et unde manifestáta est? Erat enim ab inítio, sed non erat manifestáta//homínibus: manifestáta autem erat ángelis vidéntibus et tamquam pane suo//cibántibus. Sed quid ait Scriptúra?//*Panem angelórum manducávit homo.///Ergo manifestáta est ipsa Vita in carne; quia in manifestatióne pósita est, ut//res, quæ solo corde vidéri potest, viderétur et óculis, ut corda sanáret. Solo enim//corde vidétur Verbum: caro autem et óculis corporálibus vidétur. Erat unde//viderémus carnem, sed non erat unde viderémus Verbum: factum est Verbum//caro, quam vidére possémus, et sanarétur in nobis unde Verbum viderémus.///*Et testes,//inquit,//*sumus; et annuntiámus vobis vitam ætérnam, quæ erat apud//*Patrem et manifestáta est in nobis//, hoc est: manifestáta est inter nos; quod//apértius dicerétur, manifestáta est nobis.///*Quæ ergo vídimus et audívimus, nuntiámus vobis.//Inténdat cáritas vestra://*quæ ergo vídimus et audívimus, nuntiámus vobis//. Illi vidérunt ipsum Dóminum//præséntem in carne, et audiérunt verba ex ore Dómini, et annuntiavérunt nobis.//Et nos ergo audívimus, sed non vídimus.///Minus ergo sumus felíces quam illi qui vidérunt et audiérunt? Et quómodo//adiúngit://*Ut et vos societátem habeátis nobíscum?//Illi vidérunt, nos non vídimus,//et tamen sócii sumus; quia fidem commúnem tenémus.///*Et socíetas nostra sit cum Deo Patre et Iesu Christo Fílio eius. Et hæc//,//inquit,//*scríbimus vobis, ut gáudium vestrum sit plenum//. Plenum gáudium dicit in//ipsa societáte, in ipsa caritáte, in ipsa unitáte.
RESPONSORIUM

℟.//Iste est Ioánnes, qui supra pectus Dómini in cena recúbuit:
*//Beátus//apóstolus, cui reveláta sunt secréta cæléstia.
℣.//Fluénta Evangélii de ipso sacri domínici péctoris fonte potávit.
*//Beátus//apóstolus, cui reveláta sunt secréta cæléstia.
Oratio
Deus, qui per beátum apóstolum Ioánnem Verbi tui nobis arcána reserásti,//præsta, quǽsumus, ut, quod ille nostris áuribus excellénter infúdit, intellegéntiæ//competéntis eruditióne capiámus. Per Dóminum.
DIE 28 DECEMBRIS
Ad Officium lectionis
LECTIO PRIOR
De libro Exodi
1, 8-16. 22
Cædes infantium Hebræorum in Ægypto
In diébus illis://[8]//Surréxit rex novus super Ægýptum, qui ignorábat Ioseph;//[9]//et//ait ad pópulum suum: «Ecce, pópulus filiórum Israel multus et fórtior nobis est://[10]//veníte, prudénter agámus cum eo, ne forte multiplicétur; et, si ingrúerit contra//nos bellum, addátur inimícis nostris, expugnatísque nobis, egrediátur de terra».//[11]//Præpósuit ítaque eis magístros óperum, ut afflígerent eos onéribus;//ædificaverúntque urbes promptuárias pharaóni, Phithom et Ramésses.//[12]//Quantóque opprimébant eos, tanto magis multiplicabántur et crescébant.//[13]//Formidaverúntque fílios Israel Ægýptii et in servitútem redegérunt eos//[14]//atque//ad amaritúdinem perducébant vitam eórum opéribus duris luti et láteris omníque//famulátu, quo in terræ opéribus premebántur.///[15]//Dixit autem rex Ægýpti obstetrícibus Hebræórum, quarum una vocabátur//Sephra, áltera Phua,//[16]//præcípiens eis: «Quando obstetricábitis Hebrǽas, et partus//tempus advénerit, si másculus fúerit, interfícite eum; si fémina, reserváte».///[22]//Præcépit ergo phárao omni pópulo suo dicens: «Quidquid masculíni sexus//natum fúerit, in flumen proícite; quidquid femínei, reserváte».
RESPONSORIUM
(Is 65, 19; Ap 21, 4. 5)
℟.//Gaudébo in pópulo meo:
*//Non audiétur in eo ultra vox fletus et vox//clamóris.
℣.//Mors ultra non erit, neque luctus, neque clamor, neque dolor. Ecce nova//fácio ómnia.
*//Non audiétur in eo ultra vox fletus et vox clamóris.
LECTIO ALTERA
Ex Sermónibus sancti Quodvultdéus epíscopi
(Sermo 2 de Symbolo: PL 40, 655)
Necdum loquuntur et Christum confitentur
Náscitur infans parvus, Rex magnus. Adducúntur de longínquo magi;//véniunt ut adórent adhuc in præsépi iacéntem, sed in cælo et in terra regnántem.//Annuntiántibus magis Regem natum, turbátur Heródes, et ne regnum perdat, vult//eum occídere, in quem si créderet, et hic secúrus, et in illa vita sine fine regnáret.///Quid times, Heródes, quia audis Regem natum? Non venit ille ut te exclúdat,//sed ut diábolum vincat. Sed tu hæc non intéllegens turbáris et sævis; et ut perdas//unum quem quæris, per tot infántium mortes effíceris crudélis.///Non te ulla píetas plangéntium matrum, aut lugéntium patrum fúnera//filiórum, non mugítus et gémitus révocat infántium. Necas párvulos córpore,//quia te necat timor in corde; et putas, si hoc quod cupis impléveris, diu te posse//vívere, cum ipsam Vitam quæras occídere.///Ille autem fons grátiæ, parvus et magnus, qui in præsépi iacet, thronum tuum//terret: agit per te nesciéntem causas suas, et a captivitáte diáboli ánimas líberat.//Suscépit fílios inimicórum in númerum adoptatórum.///Moriúntur párvuli pro Christo nesciéntes, paréntes plangunt mártyres//moriéntes: ille, nondum loquéntes, idóneos suos éfficit testes. Ecce quómodo//regnat, qui sic regnáre vénerat. Ecce iam líberat liberátor, et salútem præstat//salvátor.///Sed tu, Heródes, nésciens hoc, turbáris et sævis; et dum contra párvulum//sævis, iam illi obséquium præbes, et nescis.///O magnum donum grátiæ! Quibus eórum méritis prǽstitum est ut sic//víncerent infántes? Necdum loquúntur, et Christum confiténtur. Necdum mótibus//membrórum valent suscípere pugnam, et victóriæ iam éfferunt palmam.
RESPONSORIUM
(Cf. Ap 5, 14; 4, 10; 7, 11)
℟.//Adoravérunt vivéntem in sǽcula sæculórum.
*//Mitténtes corónas suas ante//thronum Dómini Dei sui.
℣.//Et cecidérunt in conspéctu throni in fácies suas: et benedixérunt vivéntem//in sǽcula sæculórum.
*//Mitténtes corónas suas ante thronum Dómini Dei sui.
Oratio
Deus, cuius hodiérna die præcónium Innocéntes mártyres non loquéndo, sed//moriéndo conféssi sunt, da, quǽsumus, ut fidem tuam, quam lingua nostra//lóquitur, étiam móribus vita fateátur. Per Dóminum.
DIE 29 DECEMBRIS
Ad Officium lectionis
LECTIO PRIOR
Incipit Epístola beáti Pauli apóstoli ad Colossénses
1, 1-14
Gratiarum actio et precatio
[1]//Paulus apóstolus Christi Iesu per voluntátem Dei et Timótheus frater//[2]//his,//qui sunt Colóssis, sanctis et fidélibus frátribus in Christo: grátia vobis et pax a//Deo Patre nostro.///[3]//Grátias ágimus Deo Patri Dómini nostri Iesu Christi semper pro vobis//orántes,//[4]//audiéntes fidem vestram in Christo Iesu et dilectiónem, quam habétis in//sanctos omnes,//[5]//propter spem, quæ repósita est vobis in cælis, quam ante audístis//in verbo veritátis evangélii,//[6]//quod pervénit ad vos, sicut et in univérso mundo est//fructíficans et crescens sicut et in vobis ex ea die, qua audístis et cognovístis//grátiam Dei in veritáte;//[7]//sicut didicístis ab Epáphra caríssimo consérvo nostro,//qui est fidélis pro nobis miníster Christi,//[8]//qui étiam manifestávit nobis//dilectiónem vestram in Spíritu.///[9]//Ideo et nos, ex qua die audívimus, non cessámus pro vobis orántes et//postulántes, ut impleámini agnitióne voluntátis eius in omni sapiéntia et//intelléctu spiritáli,//[10]//ut ambulétis digne Dómino per ómnia placéntes, in omni//ópere bono fructificántes et crescéntes in sciéntia Dei,//[11]//in omni virtúte confortáti//secúndum poténtiam claritátis eius in omnem patiéntiam et longanimitátem, cum//gáudio//[12]//grátias agéntes Patri,//qui idóneos vos fecit in partem sortis sanctórum in lúmine;//[13]//qui erípuit nos de potestáte tenebrárum//et tránstulit in regnum Fílii dilectiónis suæ,//[14]//in quo habémus redemptiónem,//remissiónem peccatórum.
RESPONSORIUM
(Col 1, 12. 13; Iac 1, 17)
℟.//Grátias agámus Deo Patri,
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
℣.//Omne datum óptimum et omne donum perféctum desúrsum est,//descéndens a Patre lúminum.
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
LECTIO ALTERA
Ex Sermónibus sancti Bernárdi abbátis
(Sermo 1 in Epiphania Domini, 1-2: PL 133, 141-143)
In plenitudine temporis venit et plenitudo divinitatis
Appáruit benígnitas et humánitas Salvatóris nostri Dei. Grátias Deo, per//quem sic abúndat consolátio nostra in hac peregrinatióne, in hoc exsílio, in hac//miséria.///Priúsquam apparéret humánitas, latébat benígnitas; síquidem et prius erat://nam et misericórdia Dómini ab ætérno est. Sed unde tanta agnósci póterat?//Promittebátur, sed non sentiebátur; unde et a multis non credebátur. Multifárie//quippe multísque modis loquebátur Dóminus in prophétis. Ego, ínquiens, cógito//cogitatiónes pacis et non afflictiónis. Sed quid respondébat homo, afflictiónem//séntiens, pacem nésciens? Quoúsque dícitis, Pax, pax, et non est pax? Propter//hoc ángeli pacis amáre flebant, dicéntes: Dómine, quis crédidit audítui nostro?//Sed nunc credant hómines vel vísui suo, quia testimónia Dei credibília facta sunt//nimis. Ut enim nec turbátum quidem óculum láteat, in sole pósuit tabernáculum//suum.///Ecce pax non promíssa, sed missa; non diláta, sed data; non prophetáta, sed//præsentáta. Ecce quasi saccum plenum misericórdia sua Deus Pater misit in//terram; saccum, inquam, in passióne concidéndum, ut effundátur quod in eo latet//prétium nostrum; saccum útique, etsi parvum, sed plenum. Párvulus síquidem//datus est nobis, sed in quo hábitat omnis plenitúdo divinitátis. Postquam enim//venit plenitúdo témporis, venit et plenitúdo divinitátis. Venit in carne, ut vel sic//carnálibus exhiberétur, ei apparénte humanitáte benígnitas agnoscerétur. Ubi//enim Dei innotéscit humánitas, iam benígnitas latére non potest. In quo enim//magis commendáre póterat benignitátem suam, quam suscipiéndo carnem//meam? Meam, inquam, non carnem Adam, id est non qualem ille hábuit ante//culpam.///Quid tantópere decláret eius misericórdiam, quam quod ipsam suscépit//misériam? Quid ita pietáte plenum, quam quod Dei Verbum propter nos factum//est fenum? Dómine, quid est homo quia réputas eum? aut quid appónis erga eum//cor tuum? Hinc atténdat homo quanta sit cura eius Deo; hinc sciat quid de eo//cógitet aut quid séntiat. Non intérroges, o homo, ea quæ páteris, sed quæ passus//est ille. Quanti te fecit, ex his quæ pro te factus est, agnósce, ut appáreat tibi//benígnitas eius ex humanitáte. Quanto enim minórem se fecit in humanitáte,//tanto maiórem exhíbuit in bonitáte; et quanto pro me vílior, tanto mihi cárior est.//Appáruit, inquit Apóstolus, benígnitas et humánitas Salvatóris nostri Dei. Magna//plane et manifésta benígnitas Dei et humánitas! et magnum benignitátis indícium//declarávit, qui humanitáti áddere nomen Dei curávit.
RESPONSORIUM
(Eph 1, 5; Rom 8, 29)
℟.//Prædestinávit nos Deus in adoptiónem filiórum per Iesum Christum in//ipsum,
*//Secúndum beneplácitum voluntátis suæ, in laudem glóriæ grátiæ suæ.
℣.//Quos præscívit, et prædestinávit confórmes fíeri imáginis Fílii sui.
*//Secúndum beneplácitum voluntátis suæ, in laudem glóriæ grátiæ suæ.
Oratio
Omnípotens et invisíbilis Deus, qui tuæ lucis advéntu mundi ténebras//effugásti, seréno vultu nos, quǽsumus, intuére, ut magnificéntiam nativitátis//Unigéniti tui dignis præcóniis collaudémus. Qui tecum vivit.
SANCTÆ FAMILIÆ IESU, MARIÆ ET IOSEPH
Ad Officium lectionis
LECTIO PRIOR
De Epístola beáti Pauli apóstoli ad Ephésios
5, 21 — 6, 4
De vita christiana in familia
Fratres://[5,21]//Subiécti ínvicem estóte in timóre Christi.//[22]//Mulíeres viris suis sicut//Dómino,//[23]//quóniam vir caput est mulíeris, sicut et Christus caput est ecclésiæ,//ipse salvátor córporis.//[24]//Sed ut ecclésia subiécta est Christo, ita et mulíeres viris//in ómnibus.///[25]//Viri, dilígite uxóres, sicut et Christus diléxit ecclésiam et seípsum trádidit//pro ea,//[26]//ut illam sanctificáret mundans lavácro aquæ in verbo,//[27]//ut exhibéret ipse//sibi gloriósam ecclésiam non habéntem máculam aut rugam aut áliquid//eiúsmodi, sed ut sit sancta et immaculáta.//[28]//Ita et viri debent dilígere uxóres suas//ut córpora sua. Qui suam uxórem díligit, seípsum díligit;//[29]//nemo enim umquam//carnem suam ódio hábuit, sed nutrit et fovet eam sicut et Christus ecclésiam,//[30]//quia membra sumus córporis eius.//[31]//Propter hoc relínquet homo patrem et//matrem et adhærébit uxóri suæ et erunt duo in carne una.//[32]//Mystérium hoc//magnum est; ego autem dico de Christo et ecclésia!//[33]//Verúmtamen et vos sínguli//unusquísque suam uxórem sicut seípsum díligat; uxor autem tímeat virum.///[6,1]//Fílii, obœdíte paréntibus vestris in Dómino, hoc enim est iustum.//[2]//Honóra//patrem tuum et matrem, quod est mandátum primum cum promissióne,//[3]//ut bene//sit tibi et sis longǽvus super terram.//[4]//Et, patres, nolíte ad iracúndiam provocáre//fílios vestros, sed educáte illos in disciplína et correptióne Dómini.
RESPONSORIUM
(Eph 6, 1-2. 3; Lc 2, 51)
℟.//Fílii, obœdíte paréntibus vestris in Dómino, hoc enim est iustum;
*//Honóra//patrem tuum et matrem tuam.
℣.//Descéndit Iesus cum María et Ioseph; et venit Názareth et erat súbditus//illis.
*//Honóra patrem tuum et matrem tuam.
LECTIO ALTERA
Ex Allocutiónibus Pauli papæ Sexti
(Allocutio habita Nazareth 5 ianuarii 1964)
Exemplum Nazareth
Nazaréna domus schola est, in qua íncipit Christi vita dignósci: Evangélii//nempe schola.///Hic enim primum aspícere díscimus, audíre, meditári, pénitus perspícere quæ//in simplicíssima hac et humíllima pulcherrimáque Fílii Dei revelatióne vis alta//insit et arcána. Sed et imitári fortásse sensim díscimus.///Hic quidem ratiónem viámque percípimus, qua Christus quis sit fácile//cognoscámus. Hic appríme intellégimus quantum ea consideránda sint, quæ//illíus in nobis habitatiónem respíciunt ac véluti inclúdunt, loca vidélicet,//témpora, mores, sermo, sacri ritus, ómnia dénique, quibus Iesus est usus ut se//mundo fáceret maniféstum. Omnia hic vocem, ómnia significatiónem habent.///Hic profécto, hac in schola, perspícimus cur spiritális tenénda sit disciplína,//si quis Evangélii sequi doctrínam atque Christi cúpiat esse discípulus.///O quómodo ad nostram libénter redíre vellémus infántiam, nosque Nazarénæ//huic húmili eidémque sublími scholæ rursus commíttere! quam veheménter//gestirémus nostrum redintegráre stúdium ad veram vitæ sciéntiam iuxta Maríam//et ad divinárum veritátum intellegéntiam comparándam!///At hic nónnisi peregríni consídimus, votúmque hoc depónere cógimur, quo//institutiónem numquam absolútam ad noscéndum Evangélium hac in domo//pergámus. Non tamen abíbimus quin festinánter, ac véluti furtim, breves//quosdam e Nazaréna sede mónitus referámus.///Siléntium enim hæc docet in primis. Utinam óptima in nobis reviréscat//siléntii æstimátio, mirándi nempe huius ac necessárii mentis hábitus, dum in//æstuánti ætátis nostræ nimiúmque exagitáta vita tot vociferatiónibus, strepítibus,//clamóribus impugnámur. O Nazarénum siléntium, doce nos in bonis esse//cogitatiónibus defíxos, ad interióra spíritus inténtos, ad secréta Dei consília//verorúmque mandáta magistrórum audiénda probe parátos; doce nos quantum//opus sint atque váleant præparatiónes, stúdium, meditátio, personális intimúsque//ordo vitæ, orátio, quam Deus solus réspicit in occúlto.///Domésticam hic prætérea vivéndi percípimus ratiónem. Nos sane Názareth//admóneat quid sit família, quid eius commúnio dilectiónis, eius gravis ac nítida//pulchritúdo, sacra eius inviolabilísque propríetas; demónstret quam dulcis in//família sit institútio, pro qua nihil áliud substítui possit; edóceat quod sit eius in//sociáli órdine natívum offícium.///Operis dénique hic cognóscimus disciplínam. O Nazaréna sedes, fabri Fílii//domus, hic potíssimum sevéram quidem sed redemptrícem labóris humáni legem//intellégere optámus et celebráre; labóris hic dignitátem sic instauráre, ut ab//ómnibus sentiátur; illud hoc in tecto commemoráre, non posse labórem//semetípsum finem sibi esse, sed suam libertátem præstantiámque súmere non//tantum ex suo quod vocant moménto œconómico, verum ex iis étiam rebus,//quibus ad præclárum finem ipse dirígitur; hic dénique totíus mundi operáriis//salútem vólumus nuntiáre, iisdémque magnum exémplar osténdere, divínum//fratrem, prophétam iustárum ómnium, quæ ad eos pertíneant, causárum,//Christum vidélicet Dóminum nostrum.
RESPONSORIUM
(2 Cor 13, 11; Eph 5, 19; Col 3, 23)
℟.//Gaudéte, perfécti estóte, exhortámini, idem sápite, pacem habéte:
*//Cantántes et psalléntes in córdibus vestris Dómino.
℣.//Quodcúmque fácitis ex ánimo operámini, sicut Dómino, et non//homínibus.
*//Cantántes et psalléntes in córdibus vestris Dómino.
Oratio
Deus, qui præclára nobis Sanctæ Famíliæ dignátus es exémpla præbére,//concéde propítius, ut, domésticis virtútibus caritatísque vínculis illam sectántes,//in lætítia domus tuæ prǽmiis fruámur ætérnis. Per Dóminum.
DIE 31 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 4-15
Fides nostra in Christo
Fratres://[4]//Hoc dico, ut nemo vos decípiat in subtilitáte sermónum.//[5]//Nam etsi//córpore absens sum, sed spíritu vobíscum sum, gaudens et videns órdinem//vestrum et firmaméntum eius, quæ in Christum est, fídei vestræ.///[6]//Sicut ergo accepístis Christum Iesum Dóminum, in ipso ambuláte,//[7]//radicáti//et superædificáti in ipso et confirmáti fide, sicut didicístis, abundántes in//gratiárum actióne.//[8]//Vidéte, ne quis vos deprædétur per philosophíam et inánem//falláciam secúndum traditiónem hóminum, secúndum eleménta mundi et non//secúndum Christum;//[9]//quia in ipso inhábitat omnis plenitúdo divinitátis//corporáliter,//[10]//et estis in illo repléti, qui est caput omnis principátus et potestátis,//[11]//in quo et circumcísi estis circumcisióne non manufácta in exspoliatióne//córporis carnis, in circumcisióne Christi,//[12]//consepúlti ei in baptísmo, in quo et//conresuscitáti estis per fidem operatiónis Dei, qui suscitávit illum a mórtuis;//[13]//et//vos, cum mórtui essétis in delíctis et præpútio carnis vestræ, convivificávit cum//illo, donans nobis ómnia delícta,//[14]//delens, quod advérsum nos erat, chirógraphum//decrétis, quod erat contrárium nobis, et ipsum tulit de médio affígens illud cruci;//[15]//exspólians principátus et potestátes tradúxit confidénter, triúmphans illos in//semetípso.
RESPONSORIUM
(Col 2, 9. 10. 12)
℟.//In Christo inhábitat omnis plenitúdo divinitátis corporáliter,
*//Ipse est//caput omnis principátus et potestátis.
℣.//Consepúlti ei in baptísmo, in quo et conresuscitáti sumus per fidem//operatiónis Dei.
*//Ipse est caput omnis principátus et potestátis.
LECTIO ALTERA
Ex Sermónibus sancti Leónis Magni papæ
(Sermo 6 in Nativitate Domini, 2-3, 5: PL 54, 213-216)
Natalis Domini, natalis est pacis
Quamvis illa infántia, quam Fílii Dei non est dedignáta maiéstas, in virum//perféctum ætátis adiectióne provécta sit, et, consummáto passiónis et//resurrectiónis triúmpho, omnes suscéptæ pro nobis humilitátis transíerint//actiónes, rénovat tamen nobis hodiérna festívitas nati Iesu ex María Vírgine//sacra primórdia; et, dum Salvatóris nostri adorámus ortum, invenímur nos//nostrum celebráre princípium.///Generátio enim Christi orígo est pópuli christiáni, et natális cápitis natális est//córporis.///Hábeant licet sínguli quique vocatórum órdinem suum, et omnes Ecclésiæ//fílii témporum sint successióne distíncti, univérsa tamen summa fidélium, fonte//orta baptísmatis, sicut cum Christo in passióne crucifíxi, in resurrectióne//resuscitáti, in ascensióne ad déxteram Patris collocáti, ita cum ipso sunt in hac//nativitáte congéniti.///Quisquis enim hóminum in quacúmque mundi parte credéntium regenerátur//in Christo, intercíso originális trámite vetustátis, transit in novum hóminem//renascéndo; nec iam in propágine habétur carnális patris, sed in gérmine//Salvatóris, qui ídeo Fílius hóminis est factus, ut nos fílii Dei esse possímus.///Nisi enim ille ad nos hac humilitáte descénderet, nemo ad illum ullis suis//méritis perveníret.///Unde ipsa colláti múneris magnitúdo dignam a nobis éxigit suo splendóre//reveréntiam. Ideo enim, sicut beátus Apóstolus docet, non spíritum huius mundi//accépimus, sed Spíritum qui ex Deo est, ut sciámus quæ a Deo donáta sunt//nobis; qui non áliter pie cólitur, nisi id ei, quod ipse tríbuit, offerátur.///Quid autem in thesáuro domínicæ largitátis ad honórem præséntis festi tam//cóngruum póssumus inveníre, quam pacem, quæ in nativitáte Dómini primo est//angélico prædicáta concéntu?///Ipsa enim est, quæ parit fílios Dei, nutrix dilectiónis et génetrix unitátis,//réquies beatórum et æternitátis habitáculum; cuius hoc opus próprium et speciále//benefícium est, ut iungat Deo quos secérnit de mundo.///Qui ergo non ex sanguínibus, neque ex voluntáte carnis, neque ex voluntáte//viri, sed ex Deo nati sunt, ófferant Patri pacificórum concórdiam filiórum, et in//primogénitum novæ creatúræ, qui venit non suam, sed mitténtis, fácere//voluntátem, univérsa adoptiónis membra concúrrant: quóniam grátia Patris non//discórdes neque dissímiles, sed unum sentiéntes unúmque amántes adoptávit//herédes. Ad unam reformátos imáginem, opórtet ánimam habére confórmem.///Natális Dómini, natális est pacis: sic enim ait Apóstolus: Ipse est pax nostra,//qui fecit útraque unum; quóniam sive Iudǽus, sive gentílis, per ipsum habémus//accéssum in uno Spíritu ad Patrem.
RESPONSORIUM
(Eph 2, 13-14. 17)
℟.//Vos, qui aliquándo erátis longe, facti estis prope in sánguine Christi.
*//Ipse//enim est pax nostra, qui fecit útraque unum.
℣.//Et véniens evangelizávit pacem vobis, qui longe fuístis, et pacem iis qui//prope.
*//Ipse enim est pax nostra, qui fecit útraque unum.
Oratio
Omnípotens sempitérne Deus, qui in Fílii tui nativitáte tribuísti totíus//religiónis inítium perfectionémque constáre, da nobis, quǽsumus, in eius//portióne censéri, in quo totíus salútis humánæ summa consístit. Per Dóminum.
In octava Nativitatis Domini
Ad Officium lectionis
LECTIO PRIOR
De Epístola ad Hebrǽos
2, 9-17
Christus per omnia fratribus similis
Fratres://[9]//Eum, qui//*paulo minus ab ángelis minorátus est,//vidémus Iesum//propter passiónem mortis//*glória et honóre coronátum,//ut grátia Dei pro ómnibus//gustáverit mortem.///[10]//Decébat enim eum, propter quem ómnia et per quem ómnia, qui multos//fílios in glóriam addúxit, ducem salútis eórum per passiónes consummáre.//[11]//Qui//enim sanctíficat et qui sanctificántur, ex uno omnes; propter quam causam non//erubéscit fratres eos vocáre//[12]//dicens://«Nuntiábo nomen tuum frátribus meis,//in médio ecclésiæ laudábo te»;///[13]//et íterum: «Ego ero fidens in eum»;///et íterum: «Ecce ego et púeri, quos mihi dedit Deus».///[14]//Quia ergo púeri communicavérunt sánguini et carni, et ipse simíliter//participávit iísdem, ut per mortem destrúeret eum, qui habébat mortis impérium,//id est Diábolum,//[15]//et liberáret eos, qui timóre mortis per totam vitam obnóxii//erant servitúti.//[16]//Nusquam enim ángelos apprehéndit, sed//*semen Abrahæ//*apprehéndit//.//[17]//Unde débuit per ómnia frátribus similári, ut miséricors fíeret et//fidélis póntifex in iis, quæ sunt ad Deum, ut repropitiáret delícta pópuli.
RESPONSORIUM
(Lc 1, 28)
℟.//Beáta es, Virgo María, quæ Dóminum portásti, creatórem mundi:
*//Genuísti qui te fecit et in ætérnum pérmanes virgo.
℣.//Ave, María, grátia plena, Dóminus tecum.
*//Genuísti qui te fecit et in//ætérnum pérmanes virgo.
LECTIO ALTERA
Ex Epístolis sancti Athanásii epíscopi
(Epist. ad Epictetum, 5-9: PG 26, 1058. 1062-1066)
Verbum nostra suscepit ex Maria
*Verbum semen Abrahæ apprehéndit,//ut ait Apóstolus,//*unde débuit per ómnia//*frátribus similári,//et corpus assúmere nobis símile. Proptérea ígitur adest vere//María, ut ab ea illud assúmat et tamquam próprium pro nobis illud ófferat.//Partum mémorat Scriptúra, et ait://*Pannis eum invólvit//: ac beáta prædicabántur//úbera, quibus ipse lactátus est, et quasi partu vulvam adaperiénte oblátum est//sacrifícium. Et Gábriel quidem caute ac prudénter annuntiábat illi, dicéndo, non//simplíciter, quod//*in te//nascétur, ne extrínsecus corpus ipsi indúctum putarétur;//sed,//*ex te,//ut, quod gignebátur, ortum ex illa duxísse crederétur.///Ita autem se res habébat, ut nostra Verbum suscípiens, offerénsque in//sacrifícium, pénitus absúmeret, ac deínceps suis nos índuens, Apóstolo hæc//dicéndi occasiónem daret://*Opórtet corruptíbile hoc indúere incorruptiónem et//*mortále hoc indúere immortalitátem//.///Hæc autem non fictióne facta sunt, quemádmodum nonnúlli existimárunt,//absit! sed, Salvatóre vere hómine facto, hinc totíus hóminis salus consecúta est.//Verum nequáquam fictítia res est salus nostra neque solíus córporis; sed vere//totíus hóminis, ánimæ scílicet et córporis, salus in ipso Verbo facta est.///Humánum ítaque natúra erat, quod ex María pródiit, secúndum divínas//Scriptúras, verúmque erat Dómini corpus: verum, inquam, fuit, cum idem atque//nostrum exstíterit. Soror étenim nostra est María, omnes quippe ex Adámo orti//sumus.///Quod enim a Ioánne dícitur://*Verbum caro factum est,//eádem est//significatióne, ut ex símili loquéndi modo deprehéndere licet: apud Paulum//quippe scriptum est://*Christus factus est pro nobis maledíctum.//Nam humáno//córpori, ex Verbi communióne et coniunctióne, ingens facta est accéssio: ex//mortáli enim factum est immortále, et, cum animále esset, factum est spiritále,//cumque ex terra factum esset, cæléstes portas penetrávit.///Porro Trínitas, étiam Verbo ex María corpus suménte, Trínitas semper est,//neque accessiónem admíttens, neque diminutiónem; sed perfécta semper est, et//in Trinitáte una Déitas agnóscitur, et sic unus Deus Verbi Pater in Ecclésia//prædicátur.
RESPONSORIUM
(Cf. Lc 1, 42)
℟.//Sancta et immaculáta virgínitas, quibus te láudibus éfferam, néscio:
*//Quia//quem cæli cápere non póterant, tuo grémio contulísti.
℣.//Benedícta tu in muliéribus et benedíctus fructus ventris tui.
*//Quia quem//cæli cápere non póterant, tuo grémio contulísti.
Oratio
Deus, qui salútis ætérnæ, Beátæ Maríæ virginitáte fecúnda, humáno géneri//prǽmia præstitísti, tríbue, quǽsumus, ut ipsam pro nobis intercédere sentiámus,//per quam merúimus Fílium tuum auctórem vitæ suscípere. Qui tecum vivit.
DIE 2 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 16 — 3, 4
Vita nova in Christo
Fratres://[2,16]//Nemo vos iúdicet in cibo aut in potu aut ex parte diéi festi aut//neoméniæ aut sabbatórum,//[17]//quæ sunt umbra futurórum, corpus autem Christi.//[18]//Nemo vos bravío defráudet cómplacens sibi in humilitáte et religióne//angelórum propter ea, quæ vidit, ingrédiens, frustra inflátus sensu carnis suæ//[19]//et//non tenens caput, ex quo totum corpus per nexus et coniunctiónes//subministrátum et compaginátum crescit in augméntum Dei.///[20]//Si mórtui estis cum Christo ab eleméntis mundi, quid tamquam vivéntes in//mundo decrétis subicímini://[21]//«Ne tetígeris neque gustáveris neque//contrectáveris»,//[22]//quæ sunt ómnia in corruptiónem ipso usu secúndum præcépta//et doctrínas hóminum?//[23]//Quæ sunt ratiónem quidem habéntia sapiéntiæ in//superstitióne et humilitáte, et non parcéndo córpori, non in honóre áliquo ad//saturitátem carnis.///[3,1]//Igitur si conresurrexístis Christo, quæ sursum sunt quǽrite, ubi Christus est//in déxtera Dei sedens;//[2]//quæ sursum sunt sápite, non quæ supra terram.//[3]//Mórtui//enim estis, et vita vestra abscóndita est cum Christo in Deo!//[4]//Cum Christus//apparúerit, vita vestra, tunc et vos apparébitis cum ipso in glória.
RESPONSORIUM
(Cf. Col 3, 1-2; Lc 12, 34)
℟.//Si conresurrexístis Christo, quæ sursum sunt quǽrite, ubi Christus est in//déxtera Dei sedens;
*//Quæ sursum sunt sápite, non quæ supra terram.
℣.//Ubi thesáurus vester est, ibi et cor vestrum erit.
*//Quæ sursum sunt sápite,//non quæ supra terram.
LECTIO ALTERA
E Libro sancti Basilíi Magni epíscopi De Spíritu Sancto
(Cap. 26, nn. 61. 64: PG 32, 179-182. 186)
De Domino vivificante corpus suum in Spiritu
Qui iam non vivit secúndum carnem, sed Spíritu Dei ágitur ac fílius Dei//nominátur et confórmis imágini Fílii Dei factus est, spiritális dícitur. Et sicut//cernéndi vis est in óculo sano, sic operátio Spíritus in ánima purgáta.///Item, quemádmodum verbum est in ánimo, intérdum ut in corde cogitátum,//intérdum ut lingua prolátum: sic et Spíritus Sanctus, vel cum testimónium præbet//spirítui nostro, et clamat in córdibus nostris, Abba, Pater, vel cum lóquitur pro//nobis, iuxta id quod dictum est, Non vos estis qui loquímini, sed Spíritus Patris,//qui lóquitur in vobis.///Iamvéro, et ut totum in pártibus, Spíritus intellégitur iuxta donórum//distributiónem. Omnes enim ínvicem sumus membra, sed habéntes dona//secúndum Dei grátiam nobis datam divérsa.///Eaprópter, non potest dícere óculus mánui: Non opus hábeo te; aut rursus//caput pédibus: Non est mihi vobis opus. Sed ómnia quidem simul complent//corpus Christi in unitáte Spíritus; necessáriam autem utilitátem sibi ínvicem//reddunt ex donis.///Deus enim pósuit membra in córpore, unumquódque illórum ut vóluit.//Membra autem eándem habent pro se mútuo sollicitúdinem, iuxta spiritálem//mútuæ affectiónis ipsis ínsitæ communiónem. Eóque sive pátitur unum//membrum, una cum eo patiúntur ómnia membra: sive glorificátur unum//membrum simul gaudent ómnia membra.///Rursus, quemádmodum partes sunt in toto, ita sínguli sumus in Spíritu, eo//quod omnes in uno córpore in unum Spíritum baptizáti sumus.///Sicut autem in Fílio cérnitur Pater, sic Fílius cérnitur in Spíritu. Itaque//adorátio, quæ sit in Spíritu, mentis nostræ operatiónem ut in luce factam índicat,//ut díscere licet ex iis quæ Samaritánæ dicta sunt. Nam cum illa, consuetúdine//regiónis decépta, existimáret in loco esse adoratiónem, Dóminus eam dédocens//dixit in Spíritu et veritáte adoráre oportére: nimírum seípsum appéllans//veritátem.///Quemádmodum ígitur in Fílio dícimus adoratiónem, velut in imágine Dei ac//Patris: sic et in Spíritu, tamquam in seípso Dómini divinitátem expriménte.///Itaque próprie et congruénter per illuminatiónem Spíritus conspícimus//splendórem glóriæ Dei; per charactérem autem ad eum, cuius est charácter et//æquále sigíllum, subvéhimur.
RESPONSORIUM
(1 Cor 2, 12. 10; Eph 3, 5)
℟.//Nos non spíritum huius mundi accépimus, sed Spíritum qui ex Deo est, ut//sciámus quæ a Deo donáta sunt nobis:
*//Spíritus enim ómnia scrutátur, étiam//profúnda Dei.
℣.//Quod áliis generatiónibus non innótuit fíliis hóminum, sícuti nunc//revelátum est sanctis apóstolis et prophétis in Spíritu.
*//Spíritus enim ómnia//scrutátur, étiam profúnda Dei.
Oratio
Da, quǽsumus, Dómine, pópulo tuo inviolábilem fídei firmitátem, ut, qui//Unigénitum tuum in tua tecum glória sempitérnum in veritáte nostri córporis//natum de Matre Vírgine confiténtur, et a præséntibus liberéntur advérsis et//mansúris gáudiis inserántur. Per Dóminum.
DIE 3 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 5-16
Vita novi hominis
Fratres://[5]//Mortificáte membra, quæ sunt super terram: fornicatiónem,//immundítiam, libídinem, concupiscéntiam malam et avarítiam, quæ est//simulacrórum sérvitus,//[6]//propter quæ venit ira Dei super fílios incredulitátis;//[7]//in//quibus et vos ambulástis aliquándo, cum viverétis in illis.//[8]//Nunc autem depónite//et vos ómnia: iram, indignatiónem, malítiam, blasphémiam, turpem sermónem//de ore vestro;//[9]//nolíte mentíri ínvicem, qui exuístis vos véterem hóminem cum//áctibus eius//[10]//et induístis novum, eum, qui renovátur in agnitiónem secúndum//imáginem eius, qui creávit eum,//[11]//ubi non est Græcus et Iudǽus, circumcísio et//præpútium, bárbarus, Scytha, servus, liber, sed ómnia et in ómnibus Christus.///[12]//Indúite vos ergo sicut elécti Dei, sancti et dilécti, víscera misericórdiæ,//benignitátem, humilitátem, mansuetúdinem, longanimitátem,//[13]//supportántes//ínvicem et donántes vobis ipsis, si quis advérsus áliquem habet querélam; sicut//et Dóminus donávit vobis, ita et vos;//[14]//super ómnia autem hæc: caritátem, quod//est vínculum perfectiónis.//[15]//Et pax Christi dominétur in córdibus vestris, ad//quam et vocáti estis in uno córpore. Et grati estóte.///[16]//Verbum Christi hábitet in vobis abundánter, in omni sapiéntia docéntes et//commonéntes vosmetípsos psalmis, hymnis, cánticis spiritálibus, in grátia//cantántes in córdibus vestris Deo.
RESPONSORIUM
(Cf. Gal 3, 27-28)
℟.//Quicúmque in Christo baptizáti sumus, Christum indúimus:
*//Omnes enim//nos unus sumus in Christo Iesu Dómino nostro.
℣.//Non est Iudǽus neque Græcus, non est servus neque liber, non est//másculus neque fémina.
*//Omnes enim nos unus sumus in Christo Iesu Dómino//nostro.
LECTIO ALTERA
Ex Tractátibus sancti Augustíni epíscopi in Ioánnem
(Tract. 17, 7-9: CCL 36, 174-175)
Geminum caritatis præceptum
Venit ipse Dóminus, caritátis doctor, caritáte plenus, brévians, sicut de illo//prædíctum est, verbum super terram, et osténdit in duóbus præcéptis caritátis//pendére legem et prophétas.///Quæ sunt illa duo præcépta, fratres, recólite mecum. Notíssima enim esse//debent, nec modo tantum veníre in mentem, cum commemorántur a nobis, sed//deléri numquam debent de córdibus vestris. Semper omníno cogitáte diligéndum//esse Deum et próximum: Deum ex toto corde, ex tota ánima et ex tota mente; et//próximum tamquam seípsum.///Hæc semper cogitánda, hæc meditánda, hæc retinénda, hæc agénda, hæc//implénda sunt. Dei diléctio prior est órdine præcipiéndi, próximi autem diléctio//prior est órdine faciéndi. Neque enim qui tibi præcíperet dilectiónem istam in//duóbus præcéptis, prius tibi commendáret próximum, et póstea Deum, sed prius//Deum, póstea próximum.///Tu autem, quia Deum nondum vides, diligéndo próximum promeréris quem//vídeas; diligéndo próximum purgas óculum ad vidéndum Deum, evidénter//Ioánne dicénte: Si fratrem quem vides non díligis, Deum quem non vides//quómodo dilígere póteris?///Ecce dícitur tibi: Dílige Deum. Si dicas mihi: Osténde mihi quem díligam,//quid respondébo, nisi quod ait ipse Ioánnes: Deum nemo vidit umquam? Et ne te//aliénum omníno a Deo vidéndo esse arbitréris: Deus, inquit, cáritas est; et qui//manet in caritáte, in Deo manet. Dílige ergo próximum, et intuére in te unde//díligis próximum; ibi vidébis, ut póteris, Deum.///Incipe ergo dilígere próximum. Frange esuriénti panem tuum, et egénum sine//tecto induc in domum tuam; si víderis nudum, vesti et domésticos séminis tui ne//despéxeris.///Fáciens autem ista, quid consequéris? Tunc erúmpet velut matutína lux tua.//Lux tua Deus tuus est tibi matutína, quia post noctem sǽculi tibi véniet; nam ille//nec óritur, nec óccidit, quia semper manet.///Diligéndo próximum, et curam habéndo de próximo tuo, iter agis. Quo iter//agis, nisi ad Dóminum Deum, ad eum, quem dilígere debémus ex toto corde, ex//tota ánima, ex tota mente? Ad Dóminum enim nondum pervénimus, sed//próximum nobíscum habémus. Porta ergo eum, cum quo ámbulas, ut ad eum//pervénias, cum quo manére desíderas.
RESPONSORIUM
(1 Io 4, 10-11. 16)
℟.//Deus diléxit nos et misit Fílium suum propitiatiónem pro peccátis//nostris.
*//Si sic Deus diléxit nos et nos debémus altérutrum dilígere.
℣.//Et nos, qui credídimus, cognóvimus caritátem, quam habet Deus in//nobis.
*//Si sic Deus diléxit nos et nos debémus altérutrum dilígere.
Oratio
Deus, qui, per beátum sacræ Vírginis partum, Fílii tui carnem humánis fecísti//præiudíciis non tenéri, præsta, quǽsumus, ut, huius creatúræ novitáte suscépti,//vetustátis antíquæ contágiis exuámur. Per Dóminum.
DIE 4 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 17 — 4, 1
Vita familiæ christianæ
Fratres://[3,17]//Omne, quodcúmque fácitis in verbo aut in ópere, ómnia in nómine//Dómini Iesu grátias agéntes Deo Patri per ipsum.///[18]//Mulíeres, súbditæ estóte viris, sicut opórtet in Dómino.//[19]//Viri, dilígite//uxóres et nolíte amári esse ad illas.//[20]//Fílii, obœdíte paréntibus per ómnia, hoc//enim plácitum est in Dómino.//[21]//Patres, nolíte ad indignatiónem provocáre fílios//vestros, ut non pusíllo ánimo fiant.//[22]//Servi, obœdíte per ómnia dóminis//carnálibus, non ad óculum serviéntes, quasi homínibus placéntes, sed in//simplicitáte cordis, timéntes Dóminum.//[23]//Quodcúmque fácitis, ex ánimo//operámini sicut Dómino et non homínibus,//[24]//sciéntes quod a Dómino accipiétis//retributiónem hereditátis. Dómino Christo servíte;//[25]//qui enim iniúriam facit,//recípiet id quod iníque gessit, et non est personárum accéptio.///[4,1]//Dómini, quod iustum est et æquum, servis præstáte, sciéntes quóniam et//vos Dóminum habétis in cælo.
RESPONSORIUM
(Col 3, 17)
℟.//Omne quodcúmque fácitis in verbo aut in ópere,
*//Omnia in nómine//Dómini Iesu.
℣.//Grátias agéntes Deo et Patri per ipsum.
*//Omnia in nómine Dómini Iesu.
LECTIO ALTERA
Ex Capítibus quínquies centénis sancti Máximi Confessóris abbátis
(Centuria 1, 8-13: PG 90, 1182-1186)
Mysterium semper novum
Dei Verbum, carne semel natum (quæ eius propénsa benígnitas ac humánitas//est), iis qui velint, semper volens spíritu náscitur; fitque infans, se in illis//virtútibus infórmans; ac quo módulo cápere novit suscipiéntem, seípsum//maniféstat, nulla livóris labe ac invídia, suæ magnitúdinis amplitúdinem//mínuens, sed quasi mensúra ac modo cupiéntium vidére facultátem explórans,//sempérque præ mystérii excelléntia, cunctis inaspectábilis perínde persevérans.///Quámobrem divínus Apóstolus, mystérii vim sapiénter consíderans: Iesus//Christus, inquit, heri et hódie; ipse et in sǽcula; ita nimírum, mystérium semper//novum intéllegens, nulláque umquam mentis comprehensióne consenéscens.///Náscitur Christus Deus, assumptióne carnis ánima intellegénte prǽditæ,//factus homo; qui ipse rebus concésserat, ut ex níhilo procéderent: stella ab//Oriénte intérdiu conspícua micat, magósque ducit quo loco Verbum assúmpta//carne iacet; ut osténdat Verbum, quod continétur in lege et prophétis, mýstice//superáre sénsuum notítiam et gentes addúcere ad máximum cognitiónis lumen.///Plane enim legis sermo ac prophéticus, stellæ instar, pie intelléctus, eos qui//grátiæ vi secúndum propósitum vocáti sunt, ad Verbum incarnátum//agnoscéndum addúcit.///Idcírco Deus fit perféctus homo, nihil eórum quæ erant natúræ, uno dumtáxat//dempto peccáto (quando nec ipsum ex censu natúræ erat), demútans; ut carnis//esca obiécta, eius vorándæ insatiábilem dracónem, illíque inhiántem, provocáret;//carnis scílicet, quæ illi venénum futúra erat, obténtu, Deitátis in ea occúltæ//poténtia, ipsum pénitus proflígans; humánæ vero natúræ remédium foret, ad//prístinam eam grátiam instáurans, Deitátis ítidem in ea poténtia.///Quemádmodum enim ille, effúso in sciéntiæ lignum venéno suo, natúram//gustu corrúperat; sic et ipse domínicam carnem vorándam præsúmens, Deitátis//in ea virtúte, corrúptus interitúque sublátus est.///Magnum divínæ incarnatiónis mystérium, semper mystérium manet; quo//plane modo Verbum in carne, persóna sua essentiáliter est, quod essentiáliter//éadem persóna totum útique exsístit apud Patrem? Quómodo idem, tum totum//Deus natúra est, totúmque natúra homo factum est; neutra prorsus desideráta//natúra, neque divína, qua Deus est, neque vero nostra, qua homo factum est?///Hæc sola fides capit mystéria, ipsa nimírum substántia et basis eárum rerum,//quæ omnem mentis sensum et ratiónem excédunt.
RESPONSORIUM
(Io 1, 14. 1)
℟.//Verbum caro factum est et habitávit in nobis:
*//Cuius glóriam vídimus,//quasi Unigéniti a Patre, plenum grátiæ et veritátis.
℣.//In princípio erat Verbum et Verbum erat apud Deum et Deus erat//Verbum.
*//Cuius glóriam vídimus, quasi Unigéniti a Patre, plenum grátiæ et//veritátis.
Oratio
Concéde nobis, omnípotens Deus, ut salutáre tuum, quod ad redemptiónem//mundi luce nova cælórum procéssit, nostris semper innovándis córdibus oriátur.//Per Dóminum.
DIE 5 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
4, 2-18
Conclusio Epistolæ
Fratres://[2]//Oratióni instáte, vigilántes in ea in gratiárum actióne,//[3]//orántes simul//et pro nobis, ut Deus apériat nobis óstium sermónis ad loquéndum mystérium//Christi, propter quod étiam vinctus sum,//[4]//ut maniféstem illud, ita ut opórtet me//loqui.//[5]//In sapiéntia ambuláte ad eos, qui foris sunt, tempus rediméntes.//[6]//Sermo//vester semper sit in grátia, sale condítus, ut sciátis quómodo opórteat vos//unicuíque respondére.///[7]//Quæ circa me sunt, ómnia vobis nota fáciet Týchicus, caríssimus frater et//fidélis miníster et consérvus in Dómino,//[8]//quem misi ad vos ad hoc ipsum, ut//cognoscátis, quæ circa nos sunt, et consolétur corda vestra,//[9]//cum Onésimo fidéli//et caríssimo fratre, qui est ex vobis; ómnia, quæ hic agúntur, nota fácient vobis.///[10]//Salútat vos Aristárchus concaptívus meus et Marcus consobrínus Bárnabæ,//de quo accepístis mandáta — si vénerit ad vos, excípite illum —//[11]//et Iesus, qui//dícitur Iustus, qui sunt ex circumcisióne, hi soli adiutóres in regno Dei, qui mihi//fuérunt solácio.//[12]//Salútat vos Epáphras, qui ex vobis est, servus Christi Iesu,//semper certans pro vobis in oratiónibus, ut stetis perfécti et impléti in omni//voluntáte Dei.//[13]//Testimónium enim illi perhíbeo quod habet multum labórem pro//vobis et pro his, qui sunt Laodicíæ et qui Hierápoli.//[14]//Salútat vos Lucas, médicus//caríssimus, et Demas.//[15]//Salutáte fratres, qui sunt Laodicíæ, et Nympham et, quæ//in domo eius est, ecclésiam.//[16]//Et cum lecta fúerit apud vos epístula, fácite ut et in//Laodicénsium ecclésia legátur, et eam, quæ ex Laodicía est, vos quoque legátis.//[17]//Et dícite Archíppo: «Vide ministérium, quod accepísti in Dómino, ut illud//ímpleas».///[18]//Salutátio mea manu Pauli. Mémores estóte vinculórum meórum. Grátia//vobíscum.
RESPONSORIUM
(Col 4, 3; cf. Ps 50 (51), 17)
℟.//Orémus pro ínvicem, ut Deus apériat nobis óstium sermónis
*//Ad//loquéndum mystérium Christi.
℣.//Dóminus lábia nostra apériat et os nostrum annúntiet laudem Dei.
*//Ad//loquéndum mystérium Christi.
LECTIO ALTERA
Ex Sermónibus sancti Augustíni epíscopi
(Sermo 194, 3-4: PL 38, 1016-1017)
Verbi visione satiabimur
Quis hóminum omnes thesáuros sapiéntiæ et sciéntiæ nóverit in Christo//occúltos atque in paupertáte carnis eius abscónditos? Quia propter nos pauper//factus est, cum dives esset, ut illíus paupertáte ditarémur. Cum enim//mortalitátem assúmeret mortémque consúmeret, in paupertáte se osténdit: sed//divítias dilátas promísit, non ablátas amísit.///Quam multa multitúdo dulcédinis eius, quam abscóndit timéntibus se,//pérficit autem sperántibus in se!///Ex parte enim scimus, donec véniat quod perféctum est. Cui capiéndo ut//idónei præstarémur, ille æquális Patri in forma Dei, in forma servi factus símilis//nobis, refórmat nos ad similitúdinem Dei: et factus fílius hóminis únicus Fílius//Dei, multos fílios hóminum facit fílios Dei; et nutrítos servos per visíbilem//formam servi, pérficit líberos ad vidéndam formam Dei.///Fílii enim Dei sumus et nondum appáruit quid érimus. Et scimus quóniam,//cum apparúerit, símiles ei érimus, quóniam vidébimus eum sícuti est. Nam qui//sunt illi sapiéntiæ scientiǽque thesáuri, quæ illæ divítiæ divínæ, nisi quia//suffíciunt nobis? Et quæ illa multitúdo dulcédinis, nisi quia sátiat nos? Osténde//ergo nobis Patrem, et súfficit nobis.///Et in quodam psalmo quidam ex nobis, vel in nobis, vel pro nobis, ait illi://Satiábor, dum manifestábitur glória tua. Ipse autem et Pater unum sunt: et qui//ipsum videt, videt et Patrem. Ergo Dóminus virtútum, ipse est rex glóriæ.//Convértens nos, osténdet nobis fáciem suam; et salvi érimus et satiábimur et//suffíciet nobis.///Quod donec fiat, donec osténdat nobis quod suffíciat nobis, donec eum//fontem vitæ potémus et satiémur, ínterim dum ambulántes per fidem//peregrinámur ab eo, dum esurímus et sitímus iustítiam, et formæ Dei//pulchritúdinem ineffábili ardóre desiderámus, formæ servi natálem devóto//obséquio celebrémus.///Nondum contemplári póssumus quod génitus est ante lucíferum a Patre,//frequentémus quod noctúrnis horis est natus ex Vírgine. Nondum cápimus quod//ante solem pérmanet nomen eius, agnoscámus in sole pósitum tabernáculum//eius.///Nondum contuémur Unicum permanéntem in Patre suo, recordémur//Sponsum procedéntem de thálamo suo. Nondum idónei sumus convívio Patris//nostri, agnoscámus præsépe Dómini nostri Iesu Christi.
RESPONSORIUM
(1 Io 1, 2; 5, 20)
℟.//Vita appáruit et vídimus et annuntiámus vobis vitam ætérnam,
*//Quæ erat//coram Patre et appáruit nobis.
℣.//Scimus quóniam Fílius Dei venit, et dedit nobis sensum, ut cognoscámus//eum, qui verus est; et sumus in eo, qui verus est, in Fílio eius Iesu Christo. Hic//est qui verus est, Deus et vita ætérna.
*//Quæ erat coram Patre et appáruit nobis.
Oratio
Deus, qui pópulo tuo, Unigéniti tui nativitáte, redemptiónis efféctum//mirabíliter inchoásti, ita, quǽsumus, fídei fámulis tuis tríbue firmitátem, ut usque//ad promíssum glóriæ prǽmium, ipso gubernánte, pervéniant. Per Dóminum.
DIE 6 IANUARII
Ad Officium lectionis
LECTIO PRIOR
De libro Isaíæ prophétæ
42, 1-8
Servus Domini mansuetus
[1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.///[2]//Non clamábit neque vociferábitur, nec audiétur vox eius foris.//[3]//Cálamum//quassátum non cónteret et linum fúmigans non exstínguet; in veritátem próferet//iudícium.//[4]//Non languébit nec frangétur, donec ponat in terra iudícium; et legem//eius ínsulæ exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam://[6]//«Ego, Dóminus, vocávi te in iustítia et apprehéndi manum//tuam; et formávi te et dedi te in fœdus pópuli, in lucem géntium,//[7]//ut aperíres//óculos cæcórum et edúceres de conclusióne vinctum, de domo cárceris sedéntes//in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus».
RESPONSORIUM
(Mt 12, 18. 21 (Is 42, 1))
℟.//Ecce puer meus, quem elégi; diléctus meus, in quo bene complácuit ánimæ//meæ.
*//In nómine eius gentes sperábunt.
℣.//Ponam Spíritum meum super eum et iudícium géntibus nuntiábit.
*//In//nómine eius gentes sperábunt.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Fidéles tuos, quǽsumus, Dómine, benígnus illúmina et splendóre glóriæ tuæ//corda eórum semper accénde, ut Salvatórem suum et incessánter agnóscant et//veráciter apprehéndant. Per Dóminum.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Augustíni epíscopi
(Sermo 13 de Tempore: PL 39, 1097-1098)
Factus est Deus homo, ut homo fieret Deus
Dóminus noster Iesus Christus, fratres caríssimi, qui in ætérnum est//cunctórum creátor, hódie de matre nascéndo factus est nobis salvátor. Natus est//nobis hódie in témpore per voluntátem, ut nos perdúcat ad Patris æternitátem.//Factus est Deus homo, ut homo fíeret Deus: ut panem angelórum manducáret//homo, Dóminus angelórum hódie factus est homo.///Hódie impléta est prophetía illa, quæ dicit: Roráte, cæli, désuper et nubes//pluant iustum: aperiátur terra et gérminet salvatórem. Factus est ígitur qui//fécerat, ut invenirétur qui períerat. Sic enim in psalmis homo confitétur://Priúsquam humiliárer, ego peccávi. Peccávit homo, et factus est reus: natus est//homo Deus, ut liberarétur reus. Homo ígitur cécidit, sed Deus descéndit. Cécidit//homo miserabíliter, descéndit Deus misericórditer; cécidit homo per supérbiam,//descéndit Deus cum grátia.///O mirácula, o prodígia, fratres mei! Natúræ iura mutántur in hómine; Deus//náscitur, virgo sine viro gravidátur, viri nésciam sermo Dei marítat: simul facta//est mater et virgo; mater facta, sed incorrúpta; virgo habens fílium, nésciens//virum; semper clausa, sed non infecúnda. Solus enim sine peccáto est natus,//quem sine viríli compléxu non concupiscéntia carnis, sed obœdiéntia génuit//mentis.
RESPONSORIUM
(1 Io 4, 14; 1, 9)
℟.//Nos vídimus et testificámur:
*//Pater misit Fílium salvatórem mundi.
℣.//Ut remíttat nobis peccáta nostra et emúndet nos ab omni iniustítia.
*//Pater//misit Fílium salvatórem mundi.
Oratio
Omnípotens sempitérne Deus, qui per advéntum unigéniti Fílii tui nova luce//radiáre dignátus es, concéde nobis, ut, sicut eum per Vírginis partum in forma//nostri córporis merúimus habére partícipem, ita et in eius regno grátiæ mereámur//esse consórtes. Per Dóminum.
IN EPIPHANIA DOMINI
Ad Officium lectionis
LECTIO PRIOR
De libro Isaíæ prophétæ
60, 1-22
Revelatio gloriæ Domini super Ierusalem
[1]//Surge, illumináre, quia venit lumen tuum, et glória Dómini super te orta est.//[2]//Quia ecce ténebræ opérient terram et calígo pópulos; super te autem oriétur//Dóminus, et glória eius in te vidébitur.//[3]//Et ambulábunt gentes in lúmine tuo, et//reges in splendóre ortus tui.///[4]//Leva in circúitu óculos tuos et vide: omnes isti congregáti sunt, venérunt//tibi; fílii tui de longe véniunt et fíliæ tuæ in ulnis gestántur.///[5]//Tunc vidébis et illumináberis, et palpitábit et dilatábitur cor tuum, quia//cónfluet ad te multitúdo maris, fortitúdo géntium véniet tibi;//[6]//inundátio//camelórum opériet te, dromedárii Mádian et Epha; omnes de Saba vénient,//aurum et tus deferéntes et laudem Dómini annuntiántes.///[7]//Omne pecus Cedar congregábitur tibi, aríetes Nábaioth ministrábunt tibi;//offeréntur super placábili altári meo, et domum glóriæ meæ glorificábo.///[8]//Quæ sunt istæ, quæ ut nubes volant et quasi colúmbæ ad fenéstras suas?//[9]//Me enim ínsulæ exspectábunt, et in princípio naves Tharsis, ut addúcant fílios//tuos de longe, argéntum eórum et aurum eórum cum eis, nómini Dómini Dei tui//et Sancto Israel, quia glorificávit te.///[10]//Et ædificábunt fílii peregrinórum muros tuos, et reges eórum ministrábunt//tibi; in indignatióne enim mea percússi te, sed in beneplácito meo misértus sum//tui.///[11]//Et aperiéntur portæ tuæ iúgiter, die ac nocte non claudéntur, ut afferátur ad//te fortitúdo géntium, et reges eárum adducántur.//[12]//Gens enim et regnum, quod//non servíerint tibi, períbunt, et gentes vastitáte vastabúntur.///[13]//Glória Líbani ad te véniet, cupréssus, ulmus et ábies simul, ad ornándum//locum sanctuárii mei; et locum pedum meórum glorificábo.///[14]//Et vénient ad te curvi fílii eórum, qui humiliavérunt te, et adorábunt vestígia//pedum tuórum omnes, qui detrahébant tibi, et vocábunt te Civitátem Dómini,//Sion Sancti Israel.///[15]//Pro eo quod fuísti derelícta et ódio hábita, et non erat qui per te transíret,//ponam te in supérbiam sæculórum, gáudium in generatiónem et generatiónem;//[16]//et suges lac géntium et mamílla regum lactáberis et scies quia ego Dóminus//salvátor tuus, et redémptor tuus Fortis Iacob.///[17]//Pro ære áfferam aurum et pro ferro áfferam argéntum et pro lignis æs et pro//lapídibus ferrum; et ponam custódes tuos pacem et præpósitos tuos iustítiam.///[18]//Non audiétur ultra violéntia in terra tua, vástitas et contrítio in términis tuis;//et vocábis salútem muros tuos et portas tuas laudem.///[19]//Non erit tibi ámplius sol ad lucéndum per diem, nec splendor lunæ//illuminábit te, sed erit tibi Dóminus in lucem sempitérnam, et Deus tuus in//glóriam tuam.///[20]//Non óccidet ultra sol tuus, et luna tua non minuétur, quia erit tibi Dóminus//in lucem sempitérnam, et complebúntur dies luctus tui.///[21]//Pópulus autem tuus omnes iusti; in perpétuum hereditábunt terram, germen//plantatiónis meæ, opus manus meæ ad glorificándum.///[22]//Mínimus erit in mille, et párvulus in gentem fortem. Ego Dóminus in//témpore eius súbito fáciam istud.
RESPONSORIUM
(Is 60, 1. 3)
℟.//Illumináre, illumináre, Ierúsalem, quia venit lumen tuum:
*//Et glória//Dómini super te orta est.
℣.//Et ambulábunt gentes in lúmine tuo et reges in splendóre ortus tui.
*//Et//glória Dómini super te orta est.
LECTIO ALTERA
Ex Sermónibus sancti Leónis Magni papæ
(Sermo 3 in Epiphania Domini, 1-3. 5: PL 54, 240-244)
In toto orbe notum fecit Dominus salutare suum
Providéntia misericórdiæ Dei, dispósitum habens pereúnti mundo in//novíssimis tempóribus subveníre, salvatiónem ómnium géntium præfinívit in//Christo.///De quibus, quondam beatíssimo patriárchæ Abrahæ innumerábilis fúerat//promíssa succéssio, non carnis sémine, sed fídei fecunditáte generánda, et ídeo//stellárum multitúdini comparáta, ut ab ómnium géntium patre non terréna, sed//cæléstis progénies sperarétur.///Intret, intret in patriarchárum famíliam géntium plenitúdo, et benedictiónem//in sémine Abrahæ, qua se fílii carnis ábdicant, fílii promissiónis accípiant.//Adórent in tribus magis omnes pópuli universitátis Auctórem; et non in Iudǽa//tantum Deus, sed in toto orbe sit notus, ut ubíque in Israel sit magnum nomen//eius.///His ígitur, dilectíssimi, divínæ grátiæ mystériis erudíti, diem primitiárum//nostrárum et inchoatiónem vocatiónis géntium rationábili gáudio celebrémus,//grátias agéntes misericórdi Deo, qui dignos nos fecit, sicut ait Apóstolus, in//partem sortis sanctórum in lúmine; qui erípuit nos de potestáte tenebrárum et//tránstulit in regnum Fílii dilectiónis suæ; quóniam, sicut prophetávit Isaías,//géntium pópulus, qui sedébat in ténebris, vidit lucem magnam, et qui habitábant//in regióne umbræ mortis, lux orta est eis. De quibus idem dicit ad Dóminum://Gentes, quæ te non novérunt, invocábunt te; et pópuli, qui te nesciérunt, ad te//confúgient.///Hunc diem Abraham vidit et gavísus est, cum benedicéndos fídei suæ fílios//in sémine suo, quod est Christus, agnóvit, et ómnium se futúrum géntium patrem//credéndo prospéxit, dans glóriam Deo et pleníssime sciens quóniam quod//promísit potens est et fácere.///Hunc diem David in psalmis canébat, dicens: Omnes gentes, quascúmque//fecísti, vénient et adorábunt coram te, Dómine, et glorificábunt nomen tuum; et//illud: Notum fecit Dóminus salutáre suum, ante conspéctum géntium revelávit//iustítiam suam.///Quod útique exínde fíeri nóvimus, ex quo tres magos, de longinquitáte suæ//regiónis éxcitos, ad cognoscéndum et adorándum Regem cæli et terræ stella//perdúxit. Cuius útique famulátus ad formam nos sui hortátur obséquii: ut huic//grátiæ, quæ omnes invítat ad Christum, quantum póssumus, serviámus.///In quo stúdio, dilectíssimi, omnes vobis ínvicem prodésse debétis, ut in//regno Dei, ad quod recta fide et bonis opéribus pervenítur, sicut lucis fílii//splendeátis: per Dóminum nostrum Iesum Christum, qui cum Deo Patre et//Spíritu Sancto vivit et regnat per ómnia sǽcula sæculórum. Amen.
RESPONSORIUM

℟.//Hic est dies præclárus, in quo Salvátor mundi appáruit, quem prophétæ//prædixérunt, ángeli adoravérunt:
*//Cuius stellam magi vidéntes, gavísi sunt et//múnera ei obtulérunt.
℣.//Dies sanctificátus illúxit nobis: veníte, gentes, et adoráte Dóminum.
*//Cuius stellam magi vidéntes, gavísi sunt et múnera ei obtulérunt.
Oratio
Deus, qui hodiérna die Unigénitum tuum géntibus stella duce revelásti,//concéde propítius, ut, qui iam te ex fide cognóvimus, usque ad contemplándam//spéciem tuæ celsitúdinis perducámur. Per Dóminum.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino, et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum, et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Petri Chrysólogi epíscopi
(Sermo 160: PL 52, 620-622)
Qui nobis nasci voluit, a nobis noluit ignorari
Quamvis in ipso domínicæ incarnatiónis sacraménto affúerint clara semper//divinitátis insígnia, Deum tamen venísse in humánum corpus multis modis áperit//et revélat hodiérna sollémnitas, ne perdat per ignorántiam semper obscuritátibus//involúta mortálitas quod tantum tenére méruit et possidére per grátiam.///Nam qui nobis nasci vóluit, a nobis nóluit ignorári: et ídeo sic áperit, ne//magnum pietátis sacraméntum magni fíeret erróris occásio.///Hódie magus, quem fulgéntem quærébat in stellis, in cunis réperit//vagiéntem. Hódie magus clarum mirátur in pannis, quem diu in astris patiebátur//obscúrum.///Hódie magus quid ibi vídeat profúndo stupóre pervólvit: in terra cælum, in//cælo terram, in Deo hóminem, in hómine Deum, et univérso sǽculo non//capácem conclúdi córpore perpusíllo. Iamque videns, crédere se et non discútere,//mýsticis munéribus confitétur: ture Deum, auro regem, myrrha esse moritúrum.///Hinc est quod gentílis, qui erat novíssimus, factus est primus: quia tunc ex//magórum fide est géntium credúlitas dedicáta.///Hódie Christus Iordánis álveum, mundi peccátum lavatúrus, intrávit: ad hoc//eum venísse Ioánnes ipse testátur: Ecce Agnus Dei ecce qui tollit peccáta mundi.//Hódie servus Dóminúm, homo Deum, Ioánnes Christum tenet; tenet acceptúrus//véniam, non datúrus.///Hódie, sicut ait Prophéta: Vox Dómini super aquas. Quæ vox? Hic est Fílius//meus diléctus, in quo mihi complácui.///Hódie Spíritus Sanctus supérnatat aquis in spécie colúmbæ, ut, sicut illa//colúmba Noe nuntiáverat dilúvium discessísse mundi, ita ista índice noscerétur//perpétuum mundi cessásse naufrágium; neque sicut illa véteris olívæ súrculum//portáret, sed totam in caput paréntis novi chrísmatis pinguédinem fundit, ut//ímpleat illud quod Prophéta prædíxit: Proptérea unxit te Deus, Deus tuus, óleo//lætítiæ præ consórtibus tuis.///Hódie Christus inítium dat signórum cæléstium, dum convértit aquas in//vinum. Sed aqua in sánguinis erat converténda mystérium, ut mera pócula de//vase córporis sui Christus bibéntibus propináret, ut impléret illud Prophétæ: Et//calix meus inébrians quam præclárus est!
RESPONSORIUM

℟.//Tria sunt múnera pretiósa, quæ obtulérunt magi Dómino in die illa, et//habent in se divína mystéria:
*//In auro, ut ostendátur regis poténtia; in ture//sacerdótem magnum consídera; et in myrrha domínicam sepultúram.
℣.//Salútis nostræ auctórem magi veneráti sunt in cunábulis, et de thesáuris//suis mýsticas ei múnerum spécies obtulérunt.
*//In auro, ut ostendátur regis//poténtia; in ture sacerdótem magnum consídera; et in myrrha domínicam//sepultúram.
Oratio
Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
IN BAPTISMATE DOMINI
Ad Officium lectionis
LECTIO PRIOR
De libro Isaíæ prophétæ
42, 1-9; 49, 1-9
Servus Domini mansuetus, lux gentium
[42,1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.//[2]//Non//clamábit neque vociferábitur, nec audiétur vox eius foris.//[3]//Cálamum quassátum//non cónteret et linum fúmigans non exstínguet; in veritátem próferet iudícium.//[4]//Non languébit nec frangétur, donec ponat in terra iudícium; et legem eius ínsulæ//exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam:///[6]//«Ego, Dóminus, vocávi te in iustítia et apprehéndi manum tuam; et formávi//te et dedi te in fœdus pópuli, in lucem géntium,//[7]//ut aperíres óculos cæcórum et//edúceres de conclusióne vinctum, de domo cárceris sedéntes in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus.//[9]//Quæ prima fuérunt, ecce venérunt; nova quoque ego//annúntio: ántequam oriántur, audíta vobis fáciam».///[49,1]//Audíte me, ínsulæ, et atténdite, pópuli de longe: Dóminus ab útero vocávit//me, de ventre matris meæ recordátus est nóminis mei;//[2]//et pósuit os meum quasi//gládium acútum, in umbra manus suæ protéxit me et pósuit me sicut sagíttam//eléctam, in pháretra sua abscóndit me,//[3]//et dixit mihi: «Servus meus es tu, Israel,//in quo gloriábor».//[4]//Et ego dixi: «In vácuum laborávi, sine causa et vane//fortitúdinem meam consúmpsi; verúmtamen iudícium meum cum Dómino, et//merces mea cum Deo meo».///[5]//Et nunc dicit Dóminus, qui formávit me ex útero servum sibi, ut redúcerem//Iacob ad eum, et Israel ei congregarétur; et glorificátus sum in óculis Dómini, et//Deus meus factus est fortitúdo mea.///[6]//Et dixit: «Parum est ut sis mihi servus ad suscitándas tribus Iacob et//relíquias Israel reducéndas: dabo te in lucem géntium, ut sit salus mea usque ad//extrémum terræ».///[7]//Hæc dicit Dóminus, redémptor Israel, Sanctus eius, ad contémptum in//ánima, ad abominátum in gente, ad servum dominórum: «Reges vidébunt et//consúrgent, príncipes quoque et adorábunt propter Dóminum, quia fidélis est,//Sanctum Israel, qui elégit te».///[8]//Hæc dicit Dóminus: «In témpore benepláciti exaudívi te et in die salútis//auxiliátus sum tui; et servávi te et dedi te in fœdus pópuli, ut suscitáres terram et//distribúeres hereditátes dissipátas;//[9]//ut díceres his, qui vincti sunt: “Exíte”, et his,//qui in ténebris: “Revelámini”. Super vias pascéntur, et in ómnibus cóllibus//decalvátis páscua eórum».
RESPONSORIUM
(Cf. Mt 3, 16. 17; Lc 3, 22)
℟.//Hódie in Iordáne, baptizáto Dómino, apérti sunt cæli et sicut colúmba//super eum Spíritus mansit et vox Patris intónuit:
*//Hic est Fílius meus diléctus,//in quo mihi bene complácui.
℣.//Descéndit Spíritus Sanctus corporáli spécie sicut colúmba super ipsum et//vox de cælo facta est:
*//Hic est Fílius meus diléctus, in quo mihi bene//complácui.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Omnípotens sempitérne Deus, qui Christum, in Iordáne flúmine baptizátum,//Spíritu Sancto super eum descendénte, diléctum Fílium tuum sollémniter//declarásti, concéde fíliis adoptiónis tuæ, ex aqua et Spíritu Sancto renátis, ut in//beneplácito tuo iúgiter persevérent. Per Dóminum.
IN BAPTISMATE DOMINI
Ad Officium lectionis
LECTIO PRIOR
De libro Isaíæ prophétæ
42, 1-9; 49, 1-9
Servus Domini mansuetus, lux gentium
[42,1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.//[2]//Non//clamábit neque vociferábitur, nec audiétur vox eius foris.//[3]//Cálamum quassátum//non cónteret et linum fúmigans non exstínguet; in veritátem próferet iudícium.//[4]//Non languébit nec frangétur, donec ponat in terra iudícium; et legem eius ínsulæ//exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam:///[6]//«Ego, Dóminus, vocávi te in iustítia et apprehéndi manum tuam; et formávi//te et dedi te in fœdus pópuli, in lucem géntium,//[7]//ut aperíres óculos cæcórum et//edúceres de conclusióne vinctum, de domo cárceris sedéntes in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus.//[9]//Quæ prima fuérunt, ecce venérunt; nova quoque ego//annúntio: ántequam oriántur, audíta vobis fáciam».///[49,1]//Audíte me, ínsulæ, et atténdite, pópuli de longe: Dóminus ab útero vocávit//me, de ventre matris meæ recordátus est nóminis mei;//[2]//et pósuit os meum quasi//gládium acútum, in umbra manus suæ protéxit me et pósuit me sicut sagíttam//eléctam, in pháretra sua abscóndit me,//[3]//et dixit mihi: «Servus meus es tu, Israel,//in quo gloriábor».//[4]//Et ego dixi: «In vácuum laborávi, sine causa et vane//fortitúdinem meam consúmpsi; verúmtamen iudícium meum cum Dómino, et//merces mea cum Deo meo».///[5]//Et nunc dicit Dóminus, qui formávit me ex útero servum sibi, ut redúcerem//Iacob ad eum, et Israel ei congregarétur; et glorificátus sum in óculis Dómini, et//Deus meus factus est fortitúdo mea.///[6]//Et dixit: «Parum est ut sis mihi servus ad suscitándas tribus Iacob et//relíquias Israel reducéndas: dabo te in lucem géntium, ut sit salus mea usque ad//extrémum terræ».///[7]//Hæc dicit Dóminus, redémptor Israel, Sanctus eius, ad contémptum in//ánima, ad abominátum in gente, ad servum dominórum: «Reges vidébunt et//consúrgent, príncipes quoque et adorábunt propter Dóminum, quia fidélis est,//Sanctum Israel, qui elégit te».///[8]//Hæc dicit Dóminus: «In témpore benepláciti exaudívi te et in die salútis//auxiliátus sum tui; et servávi te et dedi te in fœdus pópuli, ut suscitáres terram et//distribúeres hereditátes dissipátas;//[9]//ut díceres his, qui vincti sunt: “Exíte”, et his,//qui in ténebris: “Revelámini”. Super vias pascéntur, et in ómnibus cóllibus//decalvátis páscua eórum».
RESPONSORIUM
(Cf. Mt 3, 16. 17; Lc 3, 22)
℟.//Hódie in Iordáne, baptizáto Dómino, apérti sunt cæli et sicut colúmba//super eum Spíritus mansit et vox Patris intónuit:
*//Hic est Fílius meus diléctus,//in quo mihi bene complácui.
℣.//Descéndit Spíritus Sanctus corporáli spécie sicut colúmba super ipsum et//vox de cælo facta est:
*//Hic est Fílius meus diléctus, in quo mihi bene//complácui.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Omnípotens sempitérne Deus, qui Christum, in Iordáne flúmine baptizátum,//Spíritu Sancto super eum descendénte, diléctum Fílium tuum sollémniter//declarásti, concéde fíliis adoptiónis tuæ, ex aqua et Spíritu Sancto renátis, ut in//beneplácito tuo iúgiter persevérent. Per Dóminum.
DOMINICA
Ad Officium lectionis
LECTIO PRIOR
Incipit liber Isaíæ prophétæ
1, 1-18
Obiurgatio populi
[1]//Vísio Isaíæ fílii Amos, quam vidit super Iudam et Ierúsalem in diébus Ozíæ,//Ióatham, Achaz, Ezechíæ regum Iudæ.///[2]//Audíte, cæli, et áuribus pércipe, terra, quóniam Dóminus locútus est: «Fílios//enutrívi et exaltávi, ipsi autem sprevérunt me.//[3]//Cognóvit bos possessórem suum,//et ásinus præsépe dómini sui; Israel non cognóvit, pópulus meus non intelléxit».///[4]//Væ genti peccatríci, pópulo gravi iniquitáte, sémini nequam, fíliis scelerátis!//Dereliquérunt Dóminum, blasphemavérunt Sanctum Israel, abalienáti sunt//retrórsum.///[5]//Super quo percutiémini vos ultra, addéntes prævaricatiónem? Omne caput//lánguidum, et omne cor mærens.//[6]//A planta pedis usque ad vérticem non est in eo//sánitas; vulnus et livor et plaga tumens non est circumligáta nec curáta//medicámine neque fota óleo.///[7]//Terra vestra desérta, civitátes vestræ succénsæ igni; regiónem vestram//coram vobis aliéni dévorant, et desolábitur sicut in vastitáte hostíli.///[8]//Et derelinquétur fília Sion ut umbráculum in vínea, sicut tugúrium in//cucumerário, sicut cívitas, quæ obséssa est.//[9]//Nisi Dóminus exercítuum//reliquísset nobis semen, quasi Sódoma fuissémus et quasi Gomórra símiles//essémus.///[10]//Audíte verbum Dómini, príncipes Sodomórum; percípite áuribus legem Dei//nostri, pópulus Gomórræ.///[11]//«Quo mihi multitúdinem victimárum vestrárum?, dicit Dóminus. Plenus//sum holocáustis aríetum et ádipe pínguium; et sánguinem vitulórum et agnórum//et hircórum nólui.//[12]//Cum venéritis ante conspéctum meum, quis quæsívit hæc de//mánibus vestris, ut ambularétis in átriis meis?//[13]//Ne afferátis ultra sacrifícium//vanum; abominátio mihi incénsum, neoménia et sábbatum et convéntus; non//feram scelus cum cœtu sollémni;//[14]//caléndas vestras et sollemnitátes vestras odívit//ánima mea, facta sunt mihi molésta, laborávi sústinens.//[15]//Et cum extendéritis//manus vestras, avértam óculos meos a vobis; et cum multiplicavéritis oratiónem,//non exáudiam: manus enim vestræ sánguine plenæ sunt.///[16]//Lavámini, mundi estóte, auférte malum cogitatiónum vestrárum ab óculis//meis; quiéscite ágere pervérse,//[17]//díscite benefácere: quǽrite iudícium, subveníte//opprésso, iudicáte pupíllo, deféndite víduam.///[18]//Et veníte, et iudício contendámus, dicit Dóminus. Si fúerint peccáta vestra//ut cóccinum, quasi nix dealbabúntur; et, si fúerint rubra quasi vermículus, velut//lana erunt».
RESPONSORIUM
(Is 1, 16. 18. 17)
℟.//Lavámini, mundi estóte, auférte malum cogitatiónum vestrárum ab óculis//meis;
*//Si fúerint peccáta vestra ut cóccinum, quasi nix dealbabúntur.
℣.//Quiéscite ágere pervérse, díscite benefácere, quǽrite iudícium.
*//Si fúerint//peccáta vestra ut cóccinum, quasi nix dealbabúntur.
LECTIO ALTERA
Ex Catechésibus sancti Cyrílli Hierosolymitáni epíscopi.
(Cat. 15, 1-3: PG 33, 870-874)
De duplici adventu Iesu Christi
Christi advéntum annuntiámus, non unum dumtáxat, sed et álterum prióre//multo speciosiórem. Ille enim patiéntiæ significatiónem prǽtulit; iste vero divíni//regni diadéma feret.///Nam ut plúrimum duplícia sunt ómnia apud Dóminum nostrum Iesum//Christum. Duplex natívitas, áltera ex Deo ante sǽcula, áltera ex Vírgine in//consummatióne sæculórum; duplex descénsus: unus obscúrus, qui tamquam//plúviæ in vellus, alter vero conspícuus, nimírum futúrus.///In primo advéntu fásciis involútus est in præsépio: in secúndo amicítur//lúmine quasi vestiménto. In prióre sustínuit crucem, ignomíniam aspernátus; in//áltero véniet angelórum exércitu stipátus, glorificátus.///Non ígitur in primo tantum advéntu acquiéscimus, sed et secúndum//exspectámus. Cumque in prióre dixérimus://*Benedíctus qui venit in nómine//*Dómini,//idem rursum dicémus in posterióre: ut cum ángelis occurréntes Dómino,//adorántes clamémus://*Benedíctus qui venit in nómine Dómini.///Véniet Salvátor non ut íterum iudicétur, sed ut in ius vocet eos a quibus in//iudícium est vocátus. Qui prius cum iudicarétur tácuit, conscelerátis qui immánia//in illum, quando in crucem egére ausi sunt, in memóriam révocans dicet://*Hæc//*fecísti et tácui.///Tunc, piæ dispensatiónis causa, hómines leni persuasióne docens venit: eo//vero témpore, velint, nolint, regno illíus necessário subiciéntur.///De utróque illo advéntu lóquitur Malachías prophéta://*Et statim véniet ad//*templum suum Dóminus, quem vos quǽritis.//Ecce unus advéntus.///Et rursus de áltero ita infit://*Et Angelus testaménti quem vos quǽritis. Ecce//*véniet Dóminus omnípotens: et quis sustinébit diem ingréssus eius, aut quis//*subsístet in visióne eius? eo quod ipse accédit tamquam ignis conflatórii,//*tamquam herba lavántum: et sedébit conflans et emúndans.///Duos quoque illos advéntus signíficat Paulus ad Titum scribens his verbis://*Appáruit grátia Dei salvatóris ómnibus homínibus, erúdiens nos, ut abnegántes//*impietátem et mundána desidéria, temperánter et pie et iuste vivámus in//*præsénti sǽculo, exspectántes beátam spem et apparitiónem glóriæ magni Dei et//*salvatóris nostri Iesu Christi.//Viden, quómodo primum expréssit advéntum, de//quo grátias agit; álterum vero, quem exspectámus.///Proptérea fídei quam profitémur tenor nunc ita est tráditus, ut credámus in//eum//*qui et ascéndit in cælos, et consédit a dextris Patris. Et ventúrus est in//*glória iudicáre vivos et mórtuos; cuius regni non erit finis.///Véniet ígitur Dóminus noster Iesus Christus e cælis. Véniet vero circa finem//mundi huius cum glória in postréma die. Fiet enim mundi huius consummátio, et//factus iste mundus rursum renovábitur.
RESPONSORIUM
(Cf. Ps 48 (49), 3; 79 (80), 2; 23 (24), 7. 9)
℟.//Aspíciens a longe, ecce vídeo Dei poténtiam veniéntem et nébulam totam//terram tegéntem.
*//Ite óbviam ei, et dícite://*//Núntia nobis, si tu es ipse,//*//Qui//regnatúrus es in pópulo Israel.
℣.//Quique terrígenæ, et fílii hóminum, simul in unum dives et pauper,
*//Ite//óbviam ei et dícite:
Oratio
Da, quǽsumus, omnípotens Deus, hanc tuis fidélibus voluntátem, ut, Christo//tuo veniénti iustis opéribus occurréntes, eius déxteræ sociáti, regnum mereántur//possidére cæléste. Per Dóminum.
FERIA II HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
1, 21-27; 2, 1-5
Iudicium et salus Sion. Concursus gentium
[1,21]//Quómodo facta est méretrix cívitas fidélis, plena iudícii? Iustítia habitávit//in ea, nunc autem homicídæ.//[22]//Argéntum tuum versum est in scóriam, vinum//tuum mixtum est aqua;//[23]//príncipes tui infidéles, sócii furum: omnes díligunt//múnera, sequúntur retributiónes, pupíllo non iúdicant, et causa víduæ non//ingréditur ad illos.///[24]//Propter hoc ait Dóminus, Deus exercítuum, Fortis Israel: «Heu, consolábor//super hóstibus meis et vindicábor de inimícis meis.//[25]//Et convértam manum meam//ad te et éxcoquam ad purum scóriam tuam et áuferam omne stagnum tuum.//[26]//Et//restítuam iúdices tuos, ut fuérunt prius, et consiliários tuos sicut antíquitus; post//hæc vocáberis Cívitas iustítiæ, Urbs fidélis».//[27]//Sion in iudício redimétur et, qui in//ea revérsi sunt, in iustítia.///[2,1]//Verbum, quod vidit Isaías fílius Amos super Iudam et Ierúsalem.//[2]//Et erit in//novíssimis diébus præparátus mons domus Dómini in vértice móntium, et//elevábitur super colles; et fluent ad eum omnes gentes.//[3]//Et ibunt pópuli multi et//dicent:///«Veníte, et ascendámus ad montem Dómini, ad domum Dei Iacob, ut dóceat//nos vias suas, et ambulémus in sémitis eius»; quia de Sion exíbit lex, et verbum//Dómini de Ierúsalem.///[4]//Et iudicábit gentes et arguet pópulos multos; et conflábunt gládios suos in//vómeres et lánceas suas in falces; non levábit gens contra gentem gládium, nec//exercebúntur ultra ad prœlium.///[5]//Domus Iacob, veníte, et ambulémus in lúmine Dómini.
RESPONSORIUM
(Mic 4, 2; Io 4, 25)
℟.//Veníte, ascendámus ad montem Dómini et ad domum Dei Iacob:
*//Docébit//nos de viis suis et íbimus in sémitis eius.
℣.//Messías véniet, qui dícitur Christus; cum vénerit ille, nobis annuntiábit//ómnia.
*//Docébit nos de viis suis et íbimus in sémitis eius.
LECTIO ALTERA
E Lítteris pastorálibus sancti Cároli Borroméo epíscopi
(Acta Ecclesiæ Mediolanensis, t. 2, Lugduni, 1683, 916-917)
De Adventus tempore
Ecce, dilectíssimi, tempus illud ádeo celebrátum, et sollémne tempus, ut ait//Spíritus Sanctus, acceptábile, dies salútis, pacis et reconciliatiónis, tempus quod,//ut tot olim votis et suspíriis eníxius ab antíquis patriárchis et prophétis//ardentíssime concupítum, cum effúsa lætítia a iusto Simeóne tandem visum, et//semper ab Ecclésia sollémniter ádeo celebrátum, sic a nobis debet pia mente,//láudibus, et grátiis ætérno Patri, pro exhíbita in hoc mystério misericórdia, in//perpétuum habéndis péragi; hoc nempe Unigéniti sui advéntu ex imménso in nos//peccatóres amóre illum misit, qui a dǽmonis tyránnide et império nos vindicáret,//ad cælum invitáret, in cæléstia penetrália nos introdúceret, veritátem ipsam nobis//exhibéret, in morum rectitúdine nos institúeret, virtútum sémina communicáret,//grátiæ suæ thesáuris locupletáret, nos dénique in fílio suos et vitæ ætérnæ//herédes ascísceret.///Hoc équidem mystérium dum ánnuum ab Ecclésia recólitur, monémur ut//tantæ caritátis nobis exhíbitæ memória in perpétuum renovétur; nos item édocet//Christi advéntum non iis modo qui Salvatóris illíus ævo vivébant profuísse, sed//eius virtútem nobis ómnibus adhuc communicándam, si sanctæ fídei et//sacramentórum ópera grátiam, quam nobis ille proméruit, excípere et iuxta eam//vitæ nostræ mores sub eius obœdiéntia dirígere velímus.///A nobis adhuc éxpetit Ecclésia, ut intellegámus quod, ut semel in carne venit//in mundum, sic subláto ex parte nostra óbice, quálibet hora et moménto ad nos//íterum veníre parátus sit, nostris in ánimis cum gratiárum abundántia spiritáliter//habitatúrus.///Hinc Ecclésia, ut mater piíssima salutísque nostræ studiosíssima, ex témporis//huius occasióne hymnis, cánticis aliísque Spíritus Sancti vócibus ritibúsque nos//édocet, quo pacto tantum benefícium grato ánimo excipiámus, eiúsque fructu//ditémur, et ídeo ad Christi Dómini advéntum mens nostra non minóri apparátu,//ac si adhuc ventúrus esset in mundum, disponátur; nec divérso ab eo tam verbis//quam exémplis véteris Testaménti, patres, eos ut imitémur, nos edocuérunt.
RESPONSORIUM
(Cf. Ioel 2, 15; Is 62, 11; Ier 4, 5)
℟.//Cánite tuba in Sion, vocáte gentes, annuntiáte pópulis et dícite:
*//Ecce//Deus, salvátor noster, advéniet.
℣.//Annuntiáte et audítum fácite; loquímini et clamáte.
*//Ecce Deus, salvátor//noster, advéniet.
Oratio
Fac nos, quǽsumus, Dómine Deus noster, advéntum Christi Fílii tui sollícitos//exspectáre, ut, dum vénerit pulsans, oratiónibus vigilántes et in suis invéniat//láudibus exsultántes. Per Dóminum.
FERIA III HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
2, 6-22; 4, 2-6
Iudicium Dei
[2,6]//Proiecísti pópulum tuum, domum Iacob, quia repléti sunt haríolis//orientálibus et áugures habuérunt ut Philísthim et manus aliénis pórrigunt.//[7]//Repléta est terra eius argénto et auro, et non est finis thesaurórum eius;//[8]//et//repléta est terra eius equis, et innumerábiles quadrígæ eius. Et repléta est terra//eius idólis: opus mánuum suárum adoravérunt, quod fecérunt dígiti eórum.///[9]//Et incurvávit se homo, et humiliátus est vir: ne dimíttas eis.//[10]//Ingrédere in//petram, abscóndere in púlvere a fácie timóris Dómini et a glória maiestátis eius.///[11]//Oculi sublímes hóminis humiliabúntur, et incurvábitur altitúdo virórum;//exaltábitur autem Dóminus solus in die illa.//[12]//Quia dies Dómini exercítuum super//omnem supérbum et excélsum et super omnem arrogántem, et humiliábitur;//[13]//et//super omnes cedros Líbani sublímes et eréctas et super omnes quercus Basan//[14]//et//super omnes montes excélsos et super omnes colles elevátos//[15]//et super omnem//turrim excélsam et super omnem murum munítum//[16]//et super omnes naves//Tharsis et super ómnia navígia pulchra.///[17]//Et incurvábitur sublímitas hóminum, et humiliábitur altitúdo virórum; et//elevábitur Dóminus solus in die illa,//[18]//et idóla pénitus conteréntur.//[19]//Et introíbunt//in spelúncas petrárum et in vorágines terræ a fácie formídinis Dómini et a glória//maiestátis eius, cum surréxerit percútere terram.///[20]//In die illa proíciet homo idóla sua argéntea et simulácra sua áurea, quæ//fécerat sibi, ut adoráret, ad talpas et vespertiliónes.//[21]//Et ingrediétur scissúras//petrárum et cavérnas saxórum a fácie formídinis Dómini et a glória maiestátis//eius, cum surréxerit percútere terram.///[22]//Quiéscite ergo ab hómine, cuius spíritus in náribus eius. Quanti enim//æstimábitur ipse?///[4,2]//In die illa erit germen Dómini in splendórem et glóriam et fructus terræ//sublímis et exsultátio his, qui salváti fúerint de Israel.//[3]//Et erit: omnis, qui relíctus//fúerit in Sion et resíduus in Ierúsalem, sanctus vocábitur, omnis, qui scriptus est//ad vitam in Ierúsalem.///[4]//Cum ablúerit Dóminus sordem filiárum Sion et sánguinem Ierúsalem láverit//de médio eius spíritu iudícii et spíritu ardóris,//[5]//et creábit Dóminus super omnem//locum montis Sion et super cœtum eius nubem per diem et fumum et//splendórem ignis flammántis in nocte: super omnem enim glóriam protéctio,//[6]//et//tabernáculum erit in umbráculum diéi ab æstu et in securitátem et absconsiónem//a túrbine et a plúvia.
RESPONSORIUM
(Is 2, 11; Mt 24, 30)
℟.//Oculi sublímes hóminis humiliabúntur et incurvábitur altitúdo virórum:
*//Et exaltábitur Dóminus solus in die illa.
℣.//Vidébunt Fílium hóminis veniéntem in núbibus cæli cum virtúte et glória//multa.
*//Et exaltábitur Dóminus solus in die illa.
LECTIO ALTERA
Ex Oratiónibus sancti Gregórii Nazianzéni epíscopi
(Or. 45, 9, 22. 26. 28: PG 36, 634-635. 654. 658-659. 662)
O admirabile commercium
Ipse Dei Fílius, ille sǽculis antíquior, ille invisíbilis, ille incomprehensíbilis,//ille incorpóreus, illud ex princípio princípium, illud ex lúmine lumen, ille fons//vitæ et immortalitátis, illa archétypi expréssio, illud immótum sigíllum, illa per//ómnia símilis imágo, ille Patris términus et rátio, ille, inquam, ad imáginem//suam se confert, carnémque carnis causa gerit, et cum intellectuáli ánima propter//ánimam meam iúngitur, ut símile per símile repúrget, atque humána ómnia,//excépto peccáto, súscipit; concéptus quidem ex Vírgine, ánimo et carne a Spíritu//præpurgáta (nam et generatiónem honóre áffici, et virginitátem præférri//oportébat); progréssus autem Deus cum assúmpta humanitáte, unum ex duóbus//inter se contráriis, carne nimírum et spíritu, quorum álterum deitátem dedit,//álterum accépit.///Qui álios ditat, pauper effícitur; carnis enim meæ paupertátem subit, ut ego//deitátis ipsíus opes cónsequar. Qui plenus est, exinanítur; sua enim glória ad//breve tempus exinanítur, ut plenitúdinis ipsíus ego párticeps effíciar.///Quænam hæ bonitátis divítiæ? Quodnam erga me mystérium? Divínam//imáginem accépi, nec custodívi. Ille meam carnem áccipit, ut et imágini salútem,//et carni immortalitátem áfferat, secúndum consórtium nobíscum init, et quidem//prióri longe admirabílius.///Per humanitátem a Deo assúmptam, hómini sanctitátem afférri oportébat; ut,//tyránno per vim superáto, nos liberáret, atque ad se per mediatórem Fílium//redúceret, hoc, ad Patris honórem, cui in ómnibus rebus cédere perspícitur,//dispensántem.///Ad ovem errántem bonus ille Pastor evénit, ánimam suam pro óvibus//ponens, ad montes et colles, in quibus sacrificábat; et errántem invénit et//invéntam, iísdem úmeris, quibus et crucis lignum, sústulit, et accéptam ad//supérnam vitam redúxit.///Lucérnam prǽviam lux illa claríssima séquitur et vocem Verbum, et//prónubum Sponsus, Dómino pópulum exímium comparántem, atque ad Spíritum//per aquam præpurgántem.///Opus habúimus Deo, qui carnem accíperet ac morerétur, ut vivámus.//Commórtui sumus, ut purgémur; simul resurréximus, quóniam simul mórtui//sumus; simul glorificáti sumus, quóniam simul resurréximus.
RESPONSORIUM
(Cf. Gal 4, 4-5; Eph 2, 4; Rom 8, 3)
℟.//Ecce iam venit plenitúdo témporis, in quo misit Deus Fílium suum in//terras, natum de Vírgine, factum sub lege:
*//Ut eos, qui sub lege erant,//redímeret.
℣.//Propter nímiam caritátem suam, qua diléxit nos Deus, Fílium suum misit//in similitúdine carnis peccáti.
*//Ut eos, qui sub lege erant, redímeret.
Oratio
Propitiáre, Dómine Deus, supplicatiónibus nostris et tribulántibus,//quǽsumus, tuæ concéde pietátis auxílium, ut, de Fílii tui veniéntis præséntia//consoláti, nullis iam polluámur contágiis vetustátis. Per Dóminum.
FERIA IV HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
5, 1-7
Contra vineam Domini
[1]//Cantábo dilécto meo cánticum amíci mei de vínea sua:///Vínea facta est dilécto meo in colle pingui;//[2]//et sæpívit eam et lápides elégit//ex illa et plantávit in ea vites eléctas et ædificávit turrim in médio eius et tórcular//exstrúxit in ea; et exspectávit, ut fáceret uvas, et fecit labrúscas.///[3]//Nunc ergo, habitátor Ierúsalem et vir Iudæ, iudicáte inter me et víneam//meam.//[4]//Quid est quod débui ultra fácere víneæ meæ et non feci ei? Cur//exspectávi, ut fáceret uvas, et fecit labrúscas?///[5]//Et nunc osténdam vobis quid ego fáciam víneæ meæ: áuferam sæpem eius,//et erit in direptiónem; díruam macériam eius, et erit in conculcatiónem.//[6]//Et//ponam eam desértam: non putábitur et non fodiétur, et ascéndent vepres et//spinæ; et núbibus mandábo, ne pluant super eam imbrem.///[7]//Vínea enim Dómini exercítuum domus Israel est, et vir Iudæ germen eius//delectábile; et exspectávi, ut fáceret iudícium, et ecce iníquitas, et iustítiam, et//ecce nequítia.
RESPONSORIUM
(Ps 79 (80), 14. 15. 3. 16. 15)
℟.//Exterminávit víneam tuam aper de silva et singuláris ferus depástus est//eam; vide, Dómine, et éxcita poténtiam tuam,
*//Prótege eam quam plantávit//déxtera tua.
℣.//Dómine Deus virtútum, réspice de cælo et vide et vísita víneam istam.
*//Prótege eam quam plantávit déxtera tua.
LECTIO ALTERA
Ex Sermónibus sancti Bernárdi abbátis
(Sermo 5 in Adventu Domini,1-3: Opera omnia, Edit. cisterc. 4 [1966], 188-190)
Veniet in nos Verbum Dei
Tríplicem Dómini advéntum nóvimus. Tértius quidam advéntus est médius//inter illos. Illi enim duo manifésti sunt, sed non iste. In prióre quidem in terris//visus et cum homínibus conversátus est, quando, sicut ipse testátur, et vidérunt,//et odérunt. In posterióre vero//*vidébit omnis caro salutáre Dei nostri,//et//*vidébunt//*in quem transfixérunt.//Médius occúltus est, in quo soli eum in seípsis vident//elécti, et salvæ fiunt ánimæ eórum. In primo ergo venit in carne et infirmitáte, in//hoc médio in spíritu et virtúte, in último in glória et maiestáte.///Advéntus síquidem iste médius, via quædam est per quam a primo veniátur//ad últimum: in primo Christus fuit redémptio nostra, in último apparébit vita//nostra, in isto réquies est et consolátio nostra.///Sed ne cui forte inventítia videántur quæ de hoc advéntu médio dícimus,//ipsum audíte://*Si quis díligit me,//inquit,//*sermónes meos servábit, et Pater meus//*díliget eum, et ad eum veniémus.//Legi enim álibi://*Qui timet Deum, fáciet bona//;//sed plus áliquid dictum séntio de diligénte, quia sermónes servábit. Ubi ergo//servándi sunt? Haud dúbium quin in corde, sicut ait Prophéta://*In corde meo//*abscóndi elóquia tua, ut non peccem tibi.///Hoc modo custódi verbum Dei://*Beáti enim qui custódiunt illud.//Ergo//traiciátur in víscera quædam ánimæ tuæ; tránseat in affectiónes tuas et in mores//tuos. Cómede bonum, et delectábitur in crassitúdine ánima tua. Ne obliviscáris//comédere panem tuum, ne exaréscat cor tuum, sed ádipe et pinguédine repleátur//ánima tua.///Si sic verbum Dei serváveris, haud dúbium quin ab eo servéris. Véniet enim//ad te Fílius cum Patre, véniet Prophéta magnus, qui renovábit Ierúsalem et ille//nova facit ómnia. Hoc enim fáciet hic advéntus, ut,//*sicut portávimus imáginem//*terréni, sic portémus et imáginem cæléstis.//Sicut fuit vetus Adam effúsus per//totum hóminem, et totum occupávit, ita modo totum obtíneat Christus, qui totum//creávit, totum redémit, totum et glorificábit.
RESPONSORIUM
(Cf. Ps 28 (29), 11; Is 40, 10)
℟.//Ecce Dóminus véniet cum splendóre descéndens et virtus eius cum eo:
*//Visitáre pópulum suum in pace et constitúere super eum vitam sempitérnam.
℣.//Ecce Dóminus noster cum virtúte véniet.
*//Visitáre pópulum suum in pace//et constitúere super eum vitam sempitérnam.
Oratio
Prǽpara, quǽsumus, Dómine Deus noster, corda nostra divína tua virtúte, ut,//veniénte Christo Fílio tuo, digni inveniámur ætérnæ vitæ convívio et cibum//cæléstem, ipso ministránte, percípere mereámur. Per Dóminum.
FERIA V HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
16, 1-5; 17, 4-8
Sion refugium Moabitarum. Conversio Ephraim
[16,1]//Emíttite agnum dominatóri terræ, de Petra desérti ad montem fíliæ Sion.//[2]//Et erit: sicut avis fúgiens et pulli de nido avolántes, sic erunt fíliæ Moab ad vada//Arnon.///[3]//Affer consílium fac iudícium; pone quasi noctem umbram tuam in merídie,//abscónde fugiéntes et vagos ne prodas.//[4]//Hábitent apud te prófugi Moab; esto//latíbulum eórum a fácie vastatóris; finítus est enim exáctor, consummáta est//devastátio, defécit calcátor a terra.//[5]//Et firmábitur in misericórdia sólium; et//sedébit super illud in veritáte, in tabernáculo David, iúdicans et quærens//iudícium et velóciter reddens, quod iustum est.///[17,4]//Et erit in die illa: attenuábitur glória Iacob et pinguédo carnis eius//marcéscet;//[5]//et erit, sicut cum messor árripit culmos, et bráchium eius spicas legit;//et erit, sicut cum quis quærit spicas in valle Ráphaim.//[6]//Et relinquétur in eo//racémus, et sicut cum excútitur ólea: duæ vel tres olívæ in summitáte rami sive//quáttuor aut quinque in cacumínibus árboris fructíferæ, dicit Dóminus Deus//Israel.///[7]//In die illa atténdet homo ad factórem suum, et óculi eius ad Sanctum Israel//respícient;//[8]//et non atténdet ad altária, quæ fecérunt manus eius, et quæ operáti//sunt dígiti eius; non respíciet lucos et thymiatéria.
RESPONSORIUM
(Cf. Ier 33, 15. 16; Is 16, 5)
℟.//Germináre fáciam David germen iustítiæ et fáciet iudícium et iustítiam in//terra:
*//Et hoc est nomen quod vocábunt eum, Dóminus iustítia nostra.
℣.//Firmábitur in misericórdia sólium et sedébit super illud in veritáte,//iúdicans et quærens iudícium.
*//Et hoc est nomen quod vocábunt eum, Dóminus//iustítia nostra.
LECTIO ALTERA
Ex Commentário sancti Ephræm diáconi in Diatéssaron
(Cap. 18, 15-17: SCh 121, 325-328)
Vigilate: iterum venturus est
Ut discípulos impedíret, ne eum de moménto advéntus sui interrogárent,//Christus dixit://*De illa hora nemo scit, neque ángeli neque Fílius. Non est//*vestrum nosse témpora vel moménta.//Abscóndit illa ut vigilémus et quivis//nostrum exístimet illud sua ætáte eventúrum esse. Si enim revelásset quo//témpore ventúrus esset, advéntus eius insúlsus factus esset, nec ámplius//desiderarétur a géntibus et sǽculis in quibus revelábitur. Dixit se ventúrum esse,//sed non dixit quando ventúrus esset, et ita omnes generatiónes et sǽcula ardénter//eum exspéctant.///Quamvis enim Dóminus signa advéntus sui constitúerit, nequáquam tamen//eórum términus plane intellégitur; nam hæc signa multíplici mutatióne venérunt//et transiérunt, immo et adhuc perstant. Extrémus enim eius advéntus prióri//símilis est.///Nam quemádmodum iusti et prophétæ eum exspectavérunt, putántes eum//ipsórum diébus se revelatúrum, ita étiam hódie quisque fidélium suo témpore//eum suscípere desíderat, quia diem advéntus sui non maniféstum fecit: idque//máxime hanc ob causam, ne quis illum, cuius potestáti et domínio númeri et//témpora súbdita sunt, fato et horæ subiéctum exístimet. Quod ipse definívit,//quómodo id esset ei abscónditum qui signa advéntus sui descrípsit? Itaque his//verbis signa sua honorávit, ut ex illo die in pósterum omnes generatiónes et//sǽcula existimárent eius advéntum ipsórum témpore futúrum esse.///Vigiláte, quia, quando corpus dormit, natúra nostri dominátur et non ex//nostra voluntáte, sed iuxta impúlsum natúræ opus vi perfícitur. Et quando ánimæ//gravis sopor dominátur, puta pusillanímitas aut tristítia, inimícus dominátur eius//et per eam id facit quod illa non vult. Natúræ dominátur vis, ánimæ vero//inimícus.///Vigilántiam ergo, quam Dóminus mandávit, utríque parti hóminis//præscrípsit: córpori, ut a somnoléntia, ánimæ, ut a torpóre et timiditáte cavéret,//ut et Scriptúra ait://*Evigiláte, iusti;//et//*Exsurréxi et adhuc sum tecum//; et íterum://*Ne deficiátis. Ideo habéntes administratiónem, non defícimus//.
RESPONSORIUM
(Is 55, 3-4; Act 28, 28)
℟.//Fériam vobíscum pactum sempitérnum, misericórdias David fidéles:
*//Ecce testem pópulis dedi eum, ducem ac præceptórem géntibus.
℣.//Géntibus missum est hoc salutáre Dei, et ipsi áudient.
*//Ecce testem//pópulis dedi eum, ducem ac præceptórem géntibus.
Oratio
Excita, Dómine, poténtiam tuam et magna nobis virtúte succúrre, ut, quod//nostra peccáta præpédiunt, grátia tuæ propitiatiónis accéleret. Per Dóminum.
FERIA VI HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
19, 16-25
Conversio futura Ægyptiorum et Assyriorum
[16]//In die illa erunt Ægýptii quasi mulíeres et stupébunt et timébunt a fácie//commotiónis manus Dómini exercítuum, quam ipse movébit super eam.//[17]//Et erit//terra Iudæ Ægýpto in pavórem: omnis, qui illíus fúerit recordátus, pavébit a fácie//consílii Dómini exercítuum, quod ipse cogitávit super eam.///[18]//In die illa erunt quinque civitátes in terra Ægýpti loquéntes lingua Chánaan//et iurántes per Dóminum exercítuum. Cívitas Solis vocábitur una.///[19]//In die illa erit altáre Dómino in médio terræ Ægýpti, et títulus iuxta//términum eius Dómino.//[20]//Et erit in signum et in testimónium Dómino exercítuum//in terra Ægýpti. Clamábunt enim ad Dóminum a fácie tribulántium, et mittet eis//salvatórem et propugnatórem, qui líberet eos.//[21]//Et cognoscétur Dóminus ab//Ægýpto, et cognóscent Ægýptii Dóminum in die illa; et colent eum in hóstiis et//in munéribus et vota vovébunt Dómino et solvent.//[22]//Et percútiet Dóminus//Ægýptum plaga et sanábit; et reverténtur ad Dóminum et placábitur eis et sanábit//eos.///[23]//In die illa erit via de Ægýpto in Assýriam; et intrábit Assýrius Ægýptum et//Ægýptius in Assýriam et sérvient Ægýptii cum Assýriis.///[24]//In die illa erit Israel tértius cum Ægýpto et Assýria; benedíctio in médio//terræ,//[25]//cui benedícet Dóminus exercítuum dicens: «Benedíctus pópulus meus//Ægýptius, et opus mánuum meárum Assýrius, et heréditas mea Israel».
RESPONSORIUM
(Is 19, 21; Lc 13, 29)
℟.//Cognóscent Ægýptii Dóminum in die illa
*//Et colent eum in hóstiis et in//munéribus.
℣.//Et vénient ab oriénte et occidénte et aquilóne et austro, et accúmbent in//regno Dei.
*//Et colent eum in hóstiis et in munéribus.
LECTIO ALTERA
E libro «Proslógion» sancti Ansélmi epíscopi
(Cap. 1: Opera omnia, Edit. Schmitt, Seccovii, 1938, 1, 97-100)
Desiderium contemplandi Deum
Eia nunc, homúncio, fuge páululum occupatiónes tuas, abscónde te módicum//a tumultuósis cogitatiónibus tuis. Abice nunc onerósas curas, et postpóne//laboriósas distensiónes tuas. Vaca aliquántulum Deo, et requiésce aliquántulum//in eo.///Intra in cubículum mentis tuæ; exclúde ómnia præter Deum et quæ te iuvent//ad quæréndum eum, et, clauso óstio, quære eum. Dic nunc, totum cor meum, dic//nunc Deo: Quæro vultum tuum;//*vultum tuum, Dómine, requíro.///Eia nunc ergo, tu, Dómine Deus meus, doce cor meum ubi et quómodo te//quærat, ubi et quómodo te invéniat.///Dómine, si non es hic, ubi te quæram abséntem? Si autem ubíque es, cur non//vídeo te præséntem? Sed certe hábitas lucem inaccessíbilem. Et ubi est lux//inaccessíbilis, aut quómodo accédam ad lucem inaccessíbilem? Aut quis me//ducet, et indúcet in illam, ut vídeam te in illa? Deínde, quibus signis, qua fácie te//quæram? Numquam te vidi, Dómine Deus meus; non novi fáciem tuam.///Quid fáciet, altíssime Dómine, quid fáciet iste tuus longínquus exsul? Quid//fáciet servus tuus ánxius amóre tui, et longe proiéctus a fácie tua? Anhélat vidére//te, et nimis abest illi fácies tua. Accédere ad te desíderat, et inaccessíbilis est//habitátio tua. Inveníre te cupit, et nescit locum tuum. Quǽrere te afféctat, et//ignórat vultum tuum.///Dómine, Deus meus es, et Dóminus meus es, et numquam te vidi. Tu me//fecísti et refecísti, et ómnia mea bona tu mihi contulísti, et nondum novi te.//Dénique ad te vidéndum factus sum; et nondum feci propter quod factus sum.///Et o tu, Dómine, úsquequo? Usquequo, Dómine, obliviscéris nos, úsquequo//avértes fáciem tuam a nobis? Quando respícies et exáudies nos? Quando//illuminábis óculos nostros, et osténdes nobis fáciem tuam? Quando restítues te//nobis?///Réspice, Dómine, exáudi, illúmina nos, osténde nobis teípsum. Restítue te//nobis, ut bene sit nobis; sine quo tam male est nobis. Miseráre labóres et conátus//nostros ad te, qui nihil valémus sine te.///Doce me quǽrere te, et osténde te quærénti; quia nec quǽrere te possum, nisi//tu dóceas, nec inveníre, nisi te osténdas. Quæram te desiderándo, desíderem//quæréndo, invéniam amando, amem inveniéndo.
RESPONSORIUM
(Ps 79 (80), 19. 20; 105 (106), 4)
℟.//Non discedémus a te, vivificábis nos, Dómine, et nomen tuum//invocábimus:
*//Illústra fáciem tuam et salvi érimus.
℣.//Meménto nostri, Dómine, in beneplácito pópuli tui: vísita nos in salutári//tuo.
*//Illústra fáciem tuam et salvi érimus.
Oratio
Excita, quǽsumus, Dómine, poténtiam tuam et veni, ut ab imminéntibus//peccatórum nostrórum perículis te mereámur protegénte éripi, te liberánte//salvári. Qui vivis et regnas.
SABBATO HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
21, 6-12
Custos nuntiat ruinam Babylonis
[6]//Hæc enim dixit mihi Dóminus: «Vade et pone speculatórem; quodcúmque//víderit, annúntiet.//[7]//Si víderit currum, bigam équitum, ascensórem ásini et//ascensórem caméli, intueátur diligénter multo intúitu».///[8]//Et clamávit speculátor: «Super spécula, Dómine, ego sum stans iúgiter per//diem, et super custódiam meam ego sum stans totis nóctibus.///[9]//Ecce huc venit agmen virórum, biga équitum». Et respóndit et dixit://«Cécidit, cécidit Bábylon, et ómnia sculptília deórum eius contríta sunt in//terram».///[10]//Tritúra mea et fili áreæ meæ, quæ audívi a Dómino exercítuum, Deo Israel,//annuntiávi vobis.///[11]//Oráculum Duma. Ad me clamat ex Seir: «Custos, quid de nocte? Custos,//quid de nocte?».//[12]//Dixit custos: «Venit mane, sed étiam nox; si quǽritis, quǽrite,//revertímini, veníte».
RESPONSORIUM
(Ap 18, 2. 4. 5)
℟.//Clamávit Angelus in forti voce: Cécidit Bábylon magna; et audívi áliam//vocem de cælo dicéntem:
*//Exíte de illa, pópulus meus, ne compartícipes sitis//peccatórum eius.
℣.//Pervenérunt peccáta eius usque ad cælum et recordátus est Dóminus//iniquitátum eius.
*//Exíte de illa, pópulus meus, ne compartícipes sitis//peccatórum eius.
LECTIO ALTERA
Ex Tractátu sancti Cypriáni epíscopi et mártyris De bono patiéntiæ
(Nn. 13 et 15: CSEL 3, 406-408)
Quod non videmus, speramus
Dómini et Magístri nostri salutáre præcéptum est://*Qui toleráverit usque ad//*finem, hic salvus erit.//Et íterum://*Si permanséritis in verbo meo, vere discípuli//*mei éritis et cognoscétis veritátem et véritas liberábit vos.///Tolerándum et perseverándum est, fratres dilectíssimi, ut, ad spem veritátis et//libertátis admíssi, ad veritátem et libertátem ipsam perveníre possímus; quia hoc//ipsum quod christiáni sumus, fídei et spei res est; ut autem spes et fides ad//fructum sui possint perveníre, patiéntia opus est.///Non enim præséntem glóriam séquimur, sed futúram, secúndum quod et//Paulus apóstolus monet dicens://*Spe salváti sumus. Spes autem, quæ vidétur, non//*est spes: quod enim videt quis, quid sperat? Si autem quod non vidémus//*sperámus, per exspectatiónem sustinémus.//Exspectátio et patiéntia necessária//est, ut id quod esse cœpimus impleámus, et quod sperámus et crédimus, Deo//repræsentánte, capiámus.///Dénique álio in loco idem Apóstolus iustos et operántes et divíni fénoris//increménto cæléstes thesáuros sibi recondéntes, ut patiéntes quoque sint, ínstruit//et docet, dicens://*Ergo, dum tempus habémus, operémur quod bonum est ad//*omnes, máxime vero ad domésticos fídei. Bonum autem faciéntes non//*deficiámus; témpore enim suo metémus.///Admonet ne quis impátiens in operatióne defíciat, ne quis tentatiónibus aut//avocátus aut victus in médio laudis et glóriæ itínere desístat, et péreant prætérita,//dum quæ cœperant désinunt esse perfécta.///Apóstolus dénique, cum de caritáte loquerétur tolerántiam illi et patiéntiam//iunxit.//*Cáritas//, inquit,//*magnánima est, cáritas benígna est, cáritas non//*æmulátur, non inflátur, non irritátur, non cógitat malum, ómnia díligit, ómnia//*credit, ómnia sperat, omnia sústinet.//Osténdit inde illam perseveráre tenáciter//posse, quod nóverit ómnia sustinére.///Et álio loco://*Sustinéntes,//inquit,//*ínvicem in dilectióne, satis agéntes serváre//*unitátem spíritus in coniunctióne pacis.//Probávit nec unitátem servári posse nec//pacem, nisi se ínvicem fratres mútua tolerántia fóveant, et concórdiæ vínculum//patiéntia intercedénte custódiant.
RESPONSORIUM
(Cf. Hab 2, 3; Hebr 10, 37)
℟.//Apparébit in finem et non mentiétur:
*//Exspécta illum, quia véniens véniet//et non tardábit.
℣.//Adhuc módicum aliquántulum, qui ventúrus est véniet.
*//Exspécta illum,//quia véniens véniet et non tardábit.
Oratio
Deus, qui ad liberándum humánum genus a vetustátis condicióne//Unigénitum tuum in hunc mundum misísti, largíre devóte exspectántibus//supérnæ tuæ grátiam pietátis, ut ad veræ perveniámus prǽmium libertátis. Per//Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
22, 8-23
Contra superbiam Ierusalem et Sobnæ
[8]//Revelátum est operiméntum Iudæ et respexísti in die illa armamentárium//domus Saltus;//[9]//et scissúras civitátis David vidístis, quia multiplicátæ sunt; et//congregástis aquas piscínæ inferióris.//[10]//Et domos Ierúsalem numerástis et//destruxístis domos ad muniéndum murum;//[11]//et lacum fecístis inter duos muros//pro aqua piscínæ véteris; sed non suspexístis ad eum, qui fecit hæc, et eum, qui//hæc de longe formávit, non vidístis.///[12]//Et vocávit Dóminus, Deus exercítuum, in die illa ad fletum et ad planctum,//ad calvítium et ad cingéndum saccum;//[13]//et ecce gáudium et lætítia occídere//boves et iuguláre pecus, comédere carnes et bíbere vinum: «Comedámus et//bibámus, cras enim moriémur».//[14]//Et revelátum est in áuribus meis a Dómino//exercítuum: «Certe non dimittétur iníquitas hæc vobis, donec moriámini!», dicit//Dóminus, Deus exercítuum.///[15]//Hæc dicit Dóminus, Deus exercítuum: «Vade, ingrédere ad procuratórem//istum, ad Sobnam præpósitum palátii://[16]//"Quid tibi hic? Aut quis tibi hic, quia//excidísti tibi hic sepúlcrum?". Effódiens in excélso sepúlcrum suum, excavábat//in petra tabernáculum sibi.//[17]//Ecce Dóminus veheménter proíciet te, homo,//violénter te apprehéndens.//[18]//In globum te convólvet glómerans; quasi pilam//mittet te in terram latam et spatiósam: ibi moriéris, et ibi erunt currus glóriæ tuæ,//ignomínia domus dómini tui.///[19]//Et expéllam te de statióne tua et de ministério tuo depónam te.//[20]//Et erit in//die illa: Vocábo servum meum Elíachim fílium Helcíæ//[21]//et índuam illum túnicam//tuam et cíngulo tuo cingam eum et potestátem tuam dabo in manu eius; et erit in//patrem habitántibus Ierúsalem et dómui Iudæ.///[22]//Et dabo clavem domus David super úmerum eius; et apériet, et non erit qui//claudat; et claudet, et non erit qui apériat.//[23]//Et figam illum paxíllum in loco//secúro, et erit in sólium glóriæ dómui patris sui».
RESPONSORIUM
(Ap 3, 7. 8)
℟.//Hæc dicit Sanctus et Verus, qui habet clavem David:
*//Ecce dedi coram te//óstium apértum, quod nemo potest cláudere.
℣.//Servásti verbum meum et non negásti nomen meum.
*//Ecce dedi coram te//óstium apértum, quod nemo potest cláudere.
LECTIO ALTERA
Ex Commentáriis Eusébii Cæsariensis epíscopi in Isaíam
(Cap. 40: PG 24, 3766-367)
Vox clamantis in deserto
*Vox clamántis in desérto, paráte viam Dómini, rectas fácite sémitas Dei//*nostri//. Apérte declárat ea, quæ in vaticínio ferúntur, non Hierosólymæ, sed in//desérto gerénda esse; nempe quod futúrum sit, ut glória Dómini appáreat, et//salutáre Dei in omnis carnis notítiam véniat.///Et hæc quidem secúndum históriam et ad verbum, tunc impléta sunt, cum//Ioánnes Baptísta salutárem Dei advéntum prædicávit in desérto Iordánis, ubi//salutáre Dei visum fuit. Nam tunc Christus eiúsque glória ómnibus innótuit,//cum, ipso baptizáto, apérti sunt cæli, et Spíritus Sanctus, in colúmbæ spécie//descéndens, super eo insédit, patérnaque vox deláta est, Fílio testimónium//reddens,//*Hic est Fílius meus diléctus, ipsum audíte//.///Hæc quippe dicebántur, quia Deus in desértum, a sǽculo impérvium et//inaccéssum, adventúrus erat. Erant porro gentes omnes Dei cognitióne vácuæ, a//quarum áditu omnes iusti Dei ac prophétæ arcebántur.///Quámobrem iubet vox illa viam paráre Dei Verbo, et ínviam asperámque//complanáre, ut en advéniens Deus noster prógredi váleat.//*Paráte viam Dómini//://ea est evangélica prædicátio nóvaque consolátio, quæ salutáre Dei in ómnium//hóminum notítiam veníre exóptat.///*Super montem excélsum ascénde, qui evangelízas Sion. Exálta in fortitúdine//*vocem tuam, qui evangelízas Ierúsalem//. Hæc præmissórum senténtiæ appríme//convéniunt, atque opportúne evangelistárum mentiónem fáciunt, et advéntum//Dei ad hómines annúntiant, postquam de voce in desérto clamánte sermo hábitus//est. Etenim prophetíam de Ioánne Baptísta evangelistárum méntio congruénter//sequebátur.///Quænam ígitur hæc Sion est, nisi quæ ántea Ierúsalem vocabátur? Nam et//ipsa mons erat, quod declárat Scriptúra illa quæ dicit://*Mons Sion hic, in quo//*habitásti//; et Apóstolus://*Accessístis ad Sion montem//. Num forte chorus//apostólicus, ex prisco pópulo ex circumcisióne deléctus, hac ratióne significátur?///Hæc enim Sion et Ierúsalem est, quæ salutáre Dei accépit, quæ et ipsa monti//Dei, vidélicet unigénito Verbo eius, sublímis impónitur: quam iubet, conscénso//monte sublími, salutáre verbum annuntiáre. Quis autem ille est, qui evangelízat,//nisi evangélicus chorus? Quid est evangelizáre? univérsis homínibus, et ante//omnes, civitátibus Iuda, Christi in terram advéntum prædicáre.
RESPONSORIUM
(Cf. Mt 11, 11. 9)
℟.//Præcúrsor Dómini venit, de quo ipse testátur:
*//Nullus maior inter natos//mulíerum Ioánne Baptísta.
℣.//Hic est enim prophéta et plus quam prophéta, de quo Salvátor ait.
*//Nullus//maior inter natos mulíerum Ioánne Baptísta.
Oratio
Omnípotens et miséricors Deus, in tui occúrsum Fílii festinántes nulla ópera//terréni actus impédiant, sed sapiéntiæ cæléstis erudítio nos fáciat eius esse//consórtes. Qui tecum vivit.
FERIA II HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 1-18
Manifestatio Domini in die suo
[1]//Ecce Dóminus díssipat terram et frangit eam et contúrbat fáciem eius et//dispérgit habitatóres eius.//[2]//Et erit sicut pópulus sic sacérdos, et sicut servus sic//dóminus eius, sicut ancílla sic dómina eius, sicut emens sic ille qui vendit, sicut//fenerátor sic is qui mútuum áccipit, sicut qui répetit sic qui debet.//[3]//Dissipatióne//dissipábitur terra et direptióne prædábitur: Dóminus enim locútus est verbum//hoc.///[4]//Luget, languet terra, marcéscit, languet orbis, marcéscit altitúdo simul cum//terra.//[5]//Et terra infécta est sub habitatóribus suis, quia transgréssi sunt leges,//violavérunt mandátum, dissipavérunt fœdus sempitérnum.//[6]//Propter hoc//maledíctio vorávit terram et pœnas exsolvérunt habitatóres eius; ideóque//imminúti sunt cultóres eius, et relícti sunt hómines pauci.///[7]//Luget mustum, emárcuit vitis, ingemíscunt omnes, qui lætabántur corde.//[8]//Cessávit gáudium tympanórum, quiévit sónitus lætántium, cessávit gáudium//cítharæ;//[9]//cum cántico non bibent vinum, amára erit pótio bibéntibus illam.///[10]//Attríta est cívitas inanitátis, clausa est omnis domus, ut nemo intróeat;//[11]//clamor est super vino in platéis, óccidit omnis lætítia, translátum est gáudium//terræ.//[12]//Relícta est in urbe solitúdo, et in ruínam confrácta est porta;//[13]//quia hæc//erunt in médio terræ, in médio populórum, quómodo si olívæ excutiántur, et//finíta vindémia colligántur racémi.///[14]//Hi levábunt vocem suam, laudábunt maiestátem Dómini, hínnient de mari.//[15]//Propter hoc in regiónibus lucis glorificáte Dóminum, in ínsulis maris nomen//Dómini, Dei Israel.//[16]//A fínibus terræ laudes audívimus: «Glória iusto».///Et dixi: «Secrétum meum mihi, secrétum meum mihi. Væ mihi!».//Prævaricántes prævaricáti sunt et prævaricatióne prævaricántium prævaricáti//sunt.//[17]//Formído et fóvea et láqueus super te, habitátor terræ.//[18]//Et erit: qui fúgerit a//voce formídinis, cadet in fóveam; et, qui ascénderit de fóvea, tenébitur láqueo,//quia cataráctæ de excélsis apértæ sunt, et concússa sunt fundaménta terræ.
RESPONSORIUM
(Is 24, 14. 15; Ps 95 (96), 1)
℟.//Hi levábunt vocem suam, laudábunt maiestátem Dómini.
*//In regiónibus//lucis glorificáte Dóminum.
℣.//Cantáte Dómino cánticum novum, cantáte Dómino, omnis terra.
*//In//regiónibus lucis glorificáte Dóminum.
LECTIO ALTERA
Ex Tractátu sancti Ioánnis a Cruce presbýteri De ascénsu montis Carméli
(Lib. 2, cap. 22)
In Christo Deus nobis locutus est
Præcípua causa ob quam in antíqua lege lícitæ erant quæ fiébant Deo//interrogatiónes, et cur necessárium erat ut prophétæ et sacerdótes visiónes ac//revelatiónes a Deo requírerent, hæc erat, quia nondum tunc témporis ádeo//fundáta erat fides, neque lex evangélica stabilíta; unde necessárium erat ut a Deo//de rebus sciscitaréntur, et ut Deus modo verbis, modo visiónibus et//revelatiónibus, tum figúris et similitudínibus, tum dénique multis áliis//significatiónum modis eis loquerétur. Omne enim illud quod respondébat,//loquebátur et revelábat, nostræ sacræ fídei mystéria erant, vel certe res ad eam//spectántes vel ad eam diréctæ.///At nunc quando fides in Christum est fundáta, et lex evangélica in statu//grátiæ promulgáta, non necésse est eum illo modo interrogáre, nec est cur ipse//sicut tunc loquátur. Dando quippe nobis, sicut dedit, Fílium suum, qui est//únicum solúmque ipsíus Verbum, ómnia nobis simul unáque vice hoc suo único//Verbo locútus est et revelávit, neque illi quidquam dicéndum manet.///Et hic est genuínus auctoritátis illíus sensus, qua nítitur sanctus Paulus//persuadére Hebrǽis, ut a prióribus illis antíquæ legis Móysis cum Deo agéndi//tractandíque modis abscédant, et óculos ad Christum solum convértant, dicens://*Multifáriam multísque modis olim Deus loquens pátribus in prophétis, novíssime//*diébus istis locútus est nobis in Fílio//. Quibus verbis docet Apóstolus tot tántaque//dixísse Deum per hoc suum Verbum, ut nihil iam ámplius optándum supérsit; id//enim quod ántea per partes loquebátur prophétis, iam nobis totum in ipso dixit,//ipsum nobis totum dando, id est, Fílium suum.///Quámobrem ille qui nunc vellet áliquid a Deo sciscitári, vel visiónem//áliquam aut revelatiónem ab eo postuláre, viderétur iniúriam Deo inférre, non//defigéndo omníno suos óculos in Christum, vel áliam rem aut novitátem extra//illum requiréndo.///Posset enim illi Deus hoc modo respondére://*Hic est Fílius meus diléctus, in//*quo mihi bene complácui; ipsum audíte//. Iam ómnia locútus sum per Verbum//meum: ad illum solum tuos cónice óculos; in ipso síquidem univérsa iam tibi//dixi cúnctaque revelávi; immo multo plura in eo repéries quam desideráre aut//pétere possis.///Iam ego una cum Sancto meo Spíritu in illum descéndi in monte Thabor,//dixíque://*Hic est Fílius meus diléctus in quo mihi complácui; ipsum audíte//. Non//est cur novos doctrínæ ac responsiónum modos requíras; si enim loquébar ántea,//id erat Christum promitténdo; si vero áliquid sciscitabántur ex me, dirigebántur//interrogatiónes illæ ad postulándum et sperándum Christum, in quo univérsa//bona repertúri erant, quemádmodum nunc omnis evangelistárum//apostolorúmque doctrína hoc declárat.
RESPONSORIUM
(Mic 4, 2; Io 4, 25)
℟.//Properábunt gentes multæ et dicent: Veníte, ascendámus ad montem//Dómini.
*//Et docébit nos de viis suis et íbimus in sémitis eius.
℣.//Messías venit, qui dícitur Christus; cum vénerit ille, nobis annuntiábit//ómnia.
*//Et docébit nos de viis suis et íbimus in sémitis eius.
Oratio
Dirigátur, quǽsumus, Dómine, in conspéctu tuo nostræ petitiónis orátio, ut//ad magnum incarnatiónis Unigéniti tui mystérium nostræ vota servitútis illibáta//puritáte pervéniant. Per Dóminum.
FERIA III HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 19 — 25, 5
Regnum Dei. Gratiarum actio
In illa die://[24,19]//Confractióne confrácta est terra, contritióne contríta est terra,//commotióne commóta est terra,//[20]//agitatióne agitábitur terra sicut ébrius et//fluctuábit quasi tabernáculum; et gravis erit super eam iníquitas eius, et córruet//et non adíciet ut resúrgat.///[21]//Et erit in die illa: visitábit Dóminus super milítiam cæli in excélso et super//reges terræ super terram;//[22]//et congregabúntur et vinciéntur in lacu et claudéntur//in cárcere; et post multos dies visitabúntur.//[23]//Et erubéscet luna, et confundétur//sol, quia regnávit Dóminus exercítuum in monte Sion et in Ierúsalem et in//conspéctu senum suórum glorificábitur.///[25,1]//Dómine, Deus meus es tu; exaltábo te, confitébor nómini tuo, quóniam//fecísti mirabília, cogitatiónes antíquas, fidéles, veráces.//[2]//Quia posuísti civitátem//in túmulum, urbem munítam in ruínam: arx superbórum non ámplius est cívitas,//in sempitérnum non reædificábitur.///[3]//Super hoc glorificábit te pópulus fortis, cívitas géntium robustárum timébit//te;//[4]//quia factus es fortitúdo páuperi, fortitúdo egéno in tribulatióne sua, protéctio//a túrbine, umbráculum ab æstu: spíritus enim robustórum quasi imber hiemális.//[5]//Sicut æstus in árida tumúltum superbórum humiliábis; sicut æstus in umbra//nubis cánticum fórtium réprimes.
RESPONSORIUM
(Is 25, 1. 4)
℟.//Dómine, Deus meus es tu; exaltábo te et confitébor nómini tuo,
*//Quóniam fecísti mirabília.
℣.//Factus es fortitúdo páuperi, fortitúdo egéno in tribulatióne sua.
*//Quóniam//fecísti mirabília.
LECTIO ALTERA
Ex Constitutióne dogmática//*Lumen géntium//Concílii Vaticáni secúndi de//Ecclésia
(N. 48)
De indole eschatologica Ecclesiæ peregrinantis
Ecclesia, ad quam in Christo Iesu vocámur omnes, et in qua per grátiam Dei//sanctitátem acquírimus, nónnisi in glória cælésti consummábitur, quando//advéniet tempus restitutiónis ómnium, atque cum génere humáno univérsus//quoque mundus, qui íntime cum hómine coniúngitur, et per eum ad finem suum//accédit, perfécte in Christo instaurábitur.///Christus quidem exaltátus a terra omnes traxit ad seípsum; resúrgens ex//mórtuis Spíritum suum vivificántem in discípulos immísit, et per eum Corpus//suum, quod est Ecclésia, ut universále salútis sacraméntum constítuit; sedens ad//déxteram Patris contínuo operátur in mundo, ut hómines ad Ecclésiam perdúcat//arctiúsque per eam sibi coniúngat ac próprio Córpore et Sánguine illos nutriéndo//gloriósæ vitæ suæ fáciat esse partícipes.///Restitútio ergo, quam promíssam exspectámus iam incépit in Christo,//provéhitur in missióne Spíritus Sancti, et per eum pergit in Ecclésia, in qua per//fidem de sensu quoque vitæ nostræ temporális edocémur, dum opus a Patre//nobis in mundo commíssum cum spe futurórum bonórum ad finem perdúcimus//et salútem nostram operámur.///Iam ergo fines sæculórum ad nos pervenérunt et renovátio mundi//irrevocabíliter est constitúta, atque in hoc sǽculo reáli quodam modo anticipátur://étenim Ecclésia iam in terris vera sanctitáte licet imperfécta insignítur.///Donec tamen fúerint novi cæli et nova terra, in quibus iustítia hábitat,//Ecclésia peregrínans, in suis sacraméntis et institutiónibus, quæ ad hoc ævum//pértinent, portat figúram huius sǽculi, quæ prǽterit, et ipsa inter creatúras degit,//quæ ingemíscunt et partúriunt usque adhuc et exspéctant revelatiónem filiórum//Dei.
RESPONSORIUM
(Phil 3, 20-21; Tit 2, 12)
℟.//Salvatórem exspectámus Dóminum Iesum Christum:
*//Qui transfigurábit//corpus humilitátis nostræ confórme fíeri córpori glóriæ suæ.
℣.//Sóbrie et iuste et pie vivámus in hoc sǽculo, exspectántes beátam spem et//advéntum glóriæ magni Dei.
*//Qui transfigurábit corpus humilitátis nostræ//confórme fíeri córpori glóriæ suæ.
Oratio
Deus, qui salutáre tuum cunctis terræ fínibus declarásti, tríbue, quǽsumus, ut//nativitátis eius glóriam lætánter præstolémur. Per Dóminum.
IN CONCEPTIONE IMMACULATA BEATÆ MARIÆ
Ad Officium lectionis
LECTIO PRIOR
De Epístola beáti Pauli apóstoli ad Romános
5, 12-21
Ubi abundavit peccatum, superabundavit gratia
Fratres://[12]//Sicut per unum hóminem peccátum in hunc mundum intrávit et per//peccátum mors, et ita in omnes hómines mors pertránsiit, eo quod omnes//peccavérunt.//[13]//Usque ad legem enim peccátum erat in mundo; peccátum autem//non imputátur, cum lex non est,//[14]//sed regnávit mors ab Adam usque ad Móysen//étiam in eos, qui non peccavérunt in similitúdine prævaricatiónis Adæ, qui est//figúra futúri.///[15]//Sed non sicut delíctum, ita et donum; si enim uníus delícto multi mórtui//sunt, multo magis grátia Dei et donum in grátia uníus hóminis Iesu Christi in//multos abundávit.//[16]//Et non sicut per unum, qui peccávit, ita et donum; nam//iudícium ex uno in condemnatiónem, grátia autem ex multis delíctis in//iustificatiónem.//[17]//Si enim uníus delícto mors regnávit per unum, multo magis,//qui abundántiam grátiæ et donatiónis iustítiæ accípiunt, in vita regnábunt per//unum Iesum Christum.///[18]//Igitur sicut per uníus delíctum in omnes hómines in condemnatiónem, sic et//per uníus iustítiam in omnes hómines in iustificatiónem vitæ;//[19]//sicut enim per//inobœdiéntiam uníus hóminis peccatóres constitúti sunt multi, ita et per uníus//obœditiónem iusti constituéntur multi.///[20]//Lex autem subintrávit, ut abundáret delíctum; ubi autem abundávit//peccátum, superabundávit grátia,//[21]//ut sicut regnávit peccátum in morte, ita et//grátia regnet per iustítiam in vitam ætérnam per Iesum Christum Dóminum//nostrum.
RESPONSORIUM
(Rom 5, 12; Lc 1, 30; cf. Ps 114 (116 A), 8; 17 (18), 19)
℟.//Per unum hóminem peccátum in hunc mundum intrávit, eo quod omnes//peccavérunt.
*//Ne tímeas, María, invenísti grátiam apud Deum.
℣.//Erípuit Dóminus ánimam tuam de morte et contra inimícum factus est//protéctor tuus.
*//Ne tímeas, María, invenísti grátiam apud Deum.
LECTIO ALTERA
Ex Oratiónibus sancti Ansélmi epíscopi
(Oratio 52: PL 158, 955-956)
O Virgo, per cuius benedictionem benedicitur omnis natura!
Cælum, sídera, terra, flúmina, dies, nox et quæcúmque humánæ potestáti vel//utilitáti sunt obnóxia in amíssum decus sese gratulántur, dómina, per te//quodámmodo resuscitáta, et nova quadam ineffábili grátia donáta. Quasi enim//ómnia mórtua erant, cum amíssa congénita dignitáte favéndi dominátui vel//úsibus Deum laudántium, ad quod facta erant; obruebántur oppressióne, et//decolorabántur abúsu idólis serviéntium, propter quos facta non erant. Quasi//vero éadem resuscitáta lætántur, cum iam Deum confiténtium et dominátu//regúntur, et usu decorántur.///Nova autem et inæstimábili grátia quasi exsultavérunt, cum ipsum Deum,//ipsum creatórem suum, non solum invisibíliter supra se illa regéntem sensérunt,//sed étiam visibíliter intra se eísdem uténdo sanctificántem vidérunt. Hæc tanta//bona per benedíctum fructum benedícti ventris benedíctæ Maríæ provenérunt.///Per plenitúdinem enim grátiæ tuæ, et quæ in inférno erant, se lætántur//liberáta; et quæ supra mundum sunt, se gaudent restauráta. Per eúndem quippe//gloriósum Fílium gloriósæ virginitátis tuæ, omnes iusti qui obiérunt ante vitálem//eius mortem exsúltant diruptióne captivitátis suæ, et ángeli gratulántur//restitutióne semírutæ civitátis suæ.///O fémina plena et superpléna grátia, de cuius plenitúdinis exundántia//respérsa sic reviréscit omnis creatúra! O Virgo benedícta et superbenedícta, per//cuius benedictiónem benedícitur omnis natúra, non solum creáta a Creatóre, sed//et Creátor a creatúra!///Deus Fílium suum, quem solum de corde suo æquálem sibi génitum,//tamquam seípsum diligébat, ipsum dedit Maríæ: et ex María fecit sibi fílium non//álium, sed eúndem; ut naturáliter esset unus idémque commúnis Fílius Dei et//Maríæ. Omnis natúra a Deo est creáta, et Deus ex María est natus. Deus ómnia//creávit, et María Deum génuit. Deus qui ómnia fecit, ipse se ex María fecit; et//sic ómnia quæ fécerat, refécit. Qui pótuit ómnia de níhilo fácere, nóluit ea//violáta sine María refícere.///Deus ígitur est pater rerum creatárum et María mater rerum recreatárum.//Deus est Pater constitutiónis ómnium, et María est mater restitutiónis ómnium.//Deus enim génuit illum, per quem ómnia sunt facta; et María péperit illum, per//quem ómnia sunt salváta. Deus génuit illum, sine quo pénitus nihil est; et María//péperit illum, sine quo omníno nihil bene est.///O vere Dóminus tecum, cui dedit Dóminus, ut omnis natúra tantum tibi//debéret secum.
RESPONSORIUM
(Ps 33 (34), 4; 85 (86), 13; Lc 1, 48)
℟.//Magnificáte Dóminum mecum:
*//Quia misericórdia Dómini magna est//super me.
℣.//Ecce enim ex hoc beátam me dicent omnes generatiónes.
*//Quia//misericórdia Dómini magna est super me.
Oratio
Deus, qui per Immaculátam Vírginis Conceptiónem dignum Fílio tuo//habitáculum præparásti, quǽsumus, ut, qui ex morte eiúsdem Fílii tui prævísa//eam ab omni labe præservásti, nos quoque mundos, eius intercessióne, ad te//perveníre concédas. Per Dóminum.
FERIA V HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
26, 7-21
Canticum iustorum. Promissio resurrectionis
[7]//«Sémita iusti recta est; rectum callem iusti complánas.//[8]//Et in sémita//iudiciórum tuórum, Dómine, sperávimus in te; ad nomen tuum et ad memoriále//tuum desidérium ánimæ.///[9]//Anima mea desíderat te in nocte, sed et spíritu meo in præcórdiis meis te//quæro. Cum resplendúerint iudícia tua in terra, iustítiam discent habitatóres//orbis.///[10]//Fit misericórdia ímpio, non discet iustítiam; in terra probitátis iníque gerit et//non videt maiestátem Dómini.///[11]//Dómine, exaltáta est manus tua, et non vident; vídeant confúsi zelum tuum//in pópulum, et ignis hóstium tuórum devorábit eos.///[12]//Dómine, dabis pacem nobis; ómnia enim ópera nostra operátus es nobis.//[13]//Dómine Deus noster, possedérunt nos dómini absque te; tantum in te//recordémur nóminis tui.///[14]//Mórtui non revivíscent, defúncti non resúrgent; proptérea visitásti et//contrivísti eos et perdidísti omnem memóriam eórum.///[15]//Auxísti gentem, Dómine, auxísti gentem, glorificátus es; elongásti omnes//términos terræ.///[16]//Dómine, in angústia quæsiérunt te, fudérunt incantatiónem, castigátio tua in//eis.//[17]//Sicut quæ cóncipit, cum appropinquáverit ad partum dolens clamat in//dolóribus suis, sic facti sumus a fácie tua, Dómine.///[18]//Concépimus et parturívimus, quasi pepérimus ventum. Salútes non fécimus//in terra, ídeo non nati sunt habitatóres terræ.///[19]//Revivíscent mórtui tui, interfécti mei resúrgent. Expergiscímini et laudáte,//qui habitátis in púlvere, quia ros lucis ros tuus, et terra defúnctos suos edet in//lucem.///[20]//Vade, pópulus meus, intra in cubícula tua, claude óstia tua super te,//abscóndere módicum ad moméntum, donec pertránseat indignátio.///[21]//Ecce enim Dóminus egrediétur de loco suo, ut vísitet iniquitátem habitatóris//terræ contra eum; et revelábit terra sánguinem suum et non opériet ultra//interféctos suos».
RESPONSORIUM
(Cf. Is 26, 19; Dan 12, 2)
℟.//Exspergiscímini et laudáte, qui habitátis in púlvere,
*//Quia ros lucis, ros//Dómini.
℣.//Multi de his qui dórmiunt in terra púlveris evigilábunt.
*//Quia ros lucis,//ros Dómini.
LECTIO ALTERA
Ex Sermónibus sancti Petri Chrysólogi epíscopi
(Sermo 147: PL 52, 594-595)
Amor cupit videre Deum
Videns Deus mundum labefactári timóre, contínuo agit ut cum amóre//révocet, invítet grátia, caritáte téneat et constríngat afféctu.///Hinc est quod inveterátam malis terram ábluit ulciscénte dilúvio, et Noe novi//sǽculi vocat paréntem, blando sermóne compéllit, dat familiárem fidúciam, pie//de præséntibus ínstruit, consolátur per grátiam de futúris; et iam non iussit, sed//participáto labóre una in arca claudit totíus sǽculi partum, ut societátis amor//timórem servitútis auférret, et servarétur amóre commúni quod fúerat commúni//labóre salvátum.///Hinc est quod Abraham vocat de géntibus, auget nómine, patrem fídei facit,//comitátur via, inter éxteros servat, ditat rebus, honórat triúmphis, promíssis//oppígnorat, éripit iniúriis, hospitalitáte blandítur, miríficat gérmine desperáto: ut//tot replétus bonis, tanta divínæ illéctus dulcédine caritátis, Deum dilígere//dísceret, non timére; amándo cólere, non pavéndo.///Hinc est quod Iacob fugiéntem solátur in somnis, redeúntem pro certámine//próvocat, luctatóris constríngit ampléxu; ut amáret patrem certáminis non//timéret.///Hinc est quod Móysen pátria voce vocat, patérna allóquitur caritáte, ut sit//plebis suæ liberátor, invítat.///Sed per hæc quæ memorávimus, ubi humána corda flamma divínæ caritátis//accéndit, et humánis sénsibus amóris Dei tota se fundit ebríetas, sáucia mente//cœpérunt Deum carnálibus velle óculis intuéri.///Deum, quem mundus non capit, angústus quómodo cápere póterat humánus//aspéctus? Quid erit, quid débeat, quid possit, non réspicit ius amóris. Amor//ignórat iudícium, ratióne caret, modum nescit. Amor non áccipit de//impossibilitáte solácium, non récipit de difficultáte remédium.///Amor, nisi ad desideráta perváserit, necat amántem; et ídeo vadit quo dúcitur,//non quo débeat.///Amor parit desidérium, gliscit ardóre, ardóre ad inconcéssa perténdit. Et quid//plura? Amor quod amat non potest non vidére: hinc est quod omnes sancti ómnia//quæ merúerant parva duxérunt, si Dóminum non vidérent.///Hinc est quod amor qui cupit vidére Deum, etsi non habet iudícium, habet//tamen stúdium pietátis.///Hinc est quod Móyses audet dícere://*Si invéni grátiam coram te, osténde mihi//*fáciem tuam//.///Hinc est quod álius dicit://*Osténde fáciem tuam.//Dénique et ipsi gentíles ob//hoc simulácra finxérunt, ut in ipsis erróribus óculis cérnerent quod colébant.
RESPONSORIUM
(Cf. Is 66, 13; 1 Reg 11, 36; Is 66, 14; 46, 13)
℟.//Sicut mater consolátur fílios suos, ita consolábor vos, dicit Dóminus: et de//Ierúsalem civitáte, quam elégi, véniet vobis auxílium:
*//Et vidébitis et gaudébit//cor vestrum.
℣.//Dabo in Sion salútem et in Ierúsalem glóriam meam.
*//Et vidébitis et//gaudébit cor vestrum.
Oratio
Excita, Dómine, corda nostra ad præparándas Unigéniti tui vias, ut per eius//advéntum purificátis tibi méntibus servíre mereámur. Per Dóminum.
FERIA VI HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
27, 1-13
Vinea Domini iterum culta
[1]//In die illa visitábit Dóminus in gládio suo duro et forti et grandi super//Levíathan serpéntem fugácem et super Levíathan serpéntem tortuósum et occídet//dracónem, qui in mari est.///[2]//In die illa vínea erit iucúnda; cantáte ei.//[3]//Ego Dóminus, qui servo eam; per//síngula moménta irrigábo eam. Ne forte visitétur contra eam, nocte et die servo//eam.//[4]//Indignátio non est mihi. Quis dabit mihi spinam et veprem? In prœlio//grádiar super eam, succéndam eam páriter,//[5]//nisi forte protectiónem meam//apprehéndat, fáciat pacem mecum, pacem fáciat mecum.///[6]//Diébus futúris radíces mittet Iacob, florébit et germinábit Israel, et//implébunt fáciem orbis frúctibus.//[7]//Numquid iuxta plagam percutiéntis eum//percússit eum? Aut, sicut occidúntur occísi eius, occísus est?//[8]//In mensúra punit//eum deíciens eum, impéllit in spíritu suo duro, témpore quo spirat eurus.///[9]//Idcírco super hoc dimittétur iníquitas Iacob, et hic erit omnis fructus//ablatiónis peccáti eius: ut scílicet ponat omnes lápides altáris sicut lápides calcis//comminútos, ne exstent luci et thymiatéria.//[10]//Cívitas enim muníta desoláta est,//habitáculum derelíctum et dimíssum quasi desértum; ibi pascétur vítulus et ibi//accubábit et consúmet arbústa eius.//[11]//In siccitáte frondes illíus conteréntur;//mulíeres vénient et combúrent eas. Ipse enim non est pópulus sápiens, proptérea//non miserébitur eius, qui fecit eum, et, qui formávit eum, non parcet ei.///[12]//Et erit: in die illa percútiet spicas Dóminus a Flúmine usque ad torréntem//Ægýpti; et vos congregabímini unus et unus, fílii Israel.///[13]//Et erit: in die illa clangétur in tuba magna; et vénient, qui pérditi fúerant de//terra Assyriórum et qui eiécti erant in terra Ægýpti, et adorábunt Dóminum in//monte sancto in Ierúsalem.
RESPONSORIUM
(Cf. Mt 24, 31; Is 27, 13)
℟.//Mittet Dóminus ángelos suos cum tuba magna:
*//Congregábunt ángeli//eléctos eius a quáttuor ventis, a summis cælórum usque ad términos eórum.
℣.//Et vénient et adorábunt Dóminum in monte sancto in Ierúsalem.
*//Congregábunt ángeli eléctos eius a quáttuor ventis, a summis cælórum usque ad//términos eórum.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 5, 19, 1; 20, 2; 21, 1: SCh 153, 248-250. 260-264)
De Eva et Maria
Maniféste in sua própria veniénte Dómino, et sua própria eum baiulánte//condicióne, quæ baiulátur ab ipso, et recapitulatiónem eius, quæ in ligno fuit,//inobœdiéntiæ per eam, quæ in ligno est, obœdiéntia faciénte, et seductióne illa//solúta, qua sedúcta est male illa, quæ iam viro destináta erat virgo Eva, per//veritátem qua evangelizáta est bene ab Angelo iam sub viro Virgo María.///Quemádmodum enim illa per angélicum sermónem sedúcta est, ut effúgeret//Deum, prævaricáta verbum eius; ita et hæc per angélicum sermónem//evangelizáta est, ut portáret Deum, obœdiens eius verbo. Et sicut illa sedúcta est//ut non obœdíret Deo, sic et hæc suása est obœdíre Deo, uti vírginis Evæ Virgo//María fíeret advocáta.///Omnia ergo recapítulans recapitulátus est, et advérsus inimícum nostrum//bellum próvocans, et elídens eum, qui inítio in Adam captívos dúxerat nos, et//calcans eius caput, quemádmodum habes in Génesi dixísse serpénti Deum://*Et//*inimicítiam ponam inter te et inter mulíerem et inter semen tuum et semen eius;//*ipse tuum observábit caput et tu observábis eius calcáneum//.///Ex eo enim, qui ex mulíere Vírgine habébat nasci secúndum similitúdinem//Adam, præconabátur obsérvans caput serpéntis. Et hoc est semen, de quo ait//Apóstolus in epístola quæ est ad Gálatas://*Legem factórum pósitam donec veníret//*semen cui promíssum est//.///Maniféstius autem adhuc in eádem osténdit epístola, sic dicens://*Cum autem//*venit plenitúdo témporis, misit Deus Fílium suum, factum de mulíere//. Neque//enim iuste victus fuísset inimícus, nisi ex mulíere homo esset qui vicit eum. Per//mulíerem enim hómini dominátus est ab inítio, semetípsum contrárium státuens//hómini.///Propter hoc et Dóminus semetípsum Fílium hóminis confitétur, principálem//hóminem illum, ex quo ea quæ secúndum mulíerem est plasmátio facta est, in//semetípsum recapítulans: uti, quemádmodum per hóminem victum descéndit in//mortem genus nostrum, sic íterum per hóminem victórem ascendámus in vitam.
RESPONSORIUM
(Cf. Lc 1, 26. 27. 30. 31. 32)
℟.//Missus est Gábriel ángelus ad Maríam Vírginem desponsátam Ioseph,//núntians ei verbum; et expavéscit Virgo de lúmine. Ne tímeas, María, invenísti//grátiam apud Dóminum:
*//Ecce concípies et páries et vocábitur Altíssimi Fílius.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Ecce concípies et páries et vocábitur Altíssimi Fílius.
Oratio
Concéde, quǽsumus, omnípotens Deus, plebi tuæ advéntum Unigéniti tui//cum summa vigilántia exspectáre, ut, sicut ipse dócuit auctor nostræ salútis,//accénsis lampádibus in eius occúrsum vigilántes properémus. Per Dóminum.
SABBATO HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
29, 1-8
Iudicium Dei in Ierusalem
[1]//Væ Ariel, Ariel, cívitas, quam circúmdedit David! Addite annum ad annum,//sollemnitátes evolvántur;//[2]//et circumvallábo Ariel et erit mæror et mæstítia et erit//mihi quasi Ariel.//[3]//Et circúmdabo te quasi sphæram et iáciam contra te ággerem//et muniménta ponam in obsidiónem tuam.///[4]//Humiliáberis, de terra loquéris, et de púlvere vix audiétur elóquium tuum, et//erit quasi pythónis de terra vox tua, et de humo elóquium tuum mussitábit.//[5]//Et//erit sicut pulvis ténuis multitúdo superbórum tuórum, et sicut pálea volans//multitúdo fórtium.///Erítque repénte conféstim,//[6]//a Dómino exercítuum visitáberis in tonítruo et//commotióne terræ, magno fragóre, túrbine et tempestáte et flamma ignis//devorántis.//[7]//Et erit sicut sómnium visiónis noctúrnæ multitúdo ómnium géntium,//quæ dímicant contra Ariel, et omnes, qui pugnant contra eam et contra//muniménta eius et oppressóres eius.///[8]//Et sicut sómniat esúriens, et ecce cómedit, cum autem fúerit expergefáctus,//vácua est ánima eius; et sicut sómniat sítiens, et ecce bibit et, postquam fúerit//expergefáctus, lassus adhuc sitit, et ánima eius vácua est, sic erit multitúdo//ómnium géntium dimicántium contra montem Sion.
RESPONSORIUM
(Is 54, 4; 29, 7)
℟.//Ierúsalem, noli timére, quia non confundéris,
*//Quando a Dómino//exercítuum visitáberis.
℣.//Et erit sicut sómnium visiónis noctúrnæ multitúdo ómnium géntium, quæ//dímicant contra te.
*//Quando a Dómino exercítuum visitáberis.
LECTIO ALTERA
Ex Sermónibus beáti Isaac abbátis monastérii de Stella
(Sermo 51: PL 194, 1862-1863. 1865)
De Maria et Ecclesia
Fílius Dei primogénitus est in multis frátribus, qui, cum esset natúra únicus,//grátia conciliávit sibi plures, qui cum eo sint unum.//*Dedit enim potestátem fílios//*Dei fíeri//, his qui recípiunt eum.///Factus ígitur hóminis fílius, multos fecit Dei fílios. Multos ígitur conciliávit//sibi, ut sua caritáte et potestáte únicus: qui cum carnáli generatióne in seípsis sint//plures, divína tamen regeneratióne cum ipso sunt unus.///Unus enim totus ac solus Christus caput et corpus: unus autem is uníus Dei//in cælis, et uníus matris in terris; et multi fílii, et unus fílius. Sicut namque caput//ac membra, unus fílius, et plures fílii, sic María et Ecclésia, una mater et plures;//una virgo et plures.///Utraque mater, útraque virgo; útraque de eódem Spíritu sine libídine//cóncipit; útraque Deo Patri sine peccáto prolem fundit. Illa absque omni peccáto//córpori caput péperit; ista in ómnium peccatórum remissióne cápiti corpus//édidit. Utraque Christi mater, sed neutra sine áltera totum parit.///Unde in Scriptúris divínitus inspirátis, quod de vírgine matre Ecclésia//universáliter, hoc de vírgine María singuláriter; et quod de vírgine matre María//speciáliter, id de vírgine matre Ecclésia generáliter iure intellégitur, et cum de//altérutra sermo téxitur, fere permíxtim et indifferénter de utráque senténtia//intellégitur.///Unaquǽque étiam fidélis ánima, Verbi Dei sponsa, Christi mater, fília et//soror, virgo et fecúnda suápte ratióne intellégitur. Dícitur ergo universáliter pro//Ecclésia, et speciáliter pro María, singuláriter quoque pro fidéli ánima, ab ipsa//Dei sapiéntia, quod Patris est Verbum.///Unde et séquitur://*Et in hereditáte Dómini morábor//. Heréditas enim Dómini,//universáliter Ecclésia, speciáliter María, singuláriter quæque fidélis ánima. In//tabernáculo úteri Maríæ morátus est Christus novem ménsibus; in tabernáculo//fídei Ecclésiæ usque ad consummatiónem sǽculi; in cognitióne et dilectióne//fidélis ánimæ in sǽcula sæculórum morábitur.
RESPONSORIUM
(Lev 26, 11-12; 2 Cor 6, 16)
℟.//Ponam tabernáculum meum in médio vestri et non abominábitur vos//ánima mea:
*//Ambulábo inter vos et ero Deus vester vosque éritis pópulus meus.
℣.//Vos estis templum Dei vivi, sicut dicit Deus.
*//Ambulábo inter vos et ero//Deus vester vosque éritis pópulus meus.
Oratio
Oriátur, quǽsumus, omnípotens Deus, in córdibus nostris splendor glóriæ//tuæ, ut, omni noctis obscuritáte subláta, fílios nos esse lucis Unigéniti tui//maniféstet advéntus. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
29, 13-24
Iudicium Domini nuntiatur
Hæc dicit Dóminus Deus://[13]//«Eo quod appropínquat pópulus iste ore suo et//lábiis suis gloríficat me, cor autem eius longe est a me, et est timor eórum erga//me velut mandátum hóminum percéptum,//[14]//ídeo ecce ego addam ut//admiratiónem fáciam pópulo huic miráculo grandi et stupéndo: períbit sapiéntia//sapiéntium eius, et prudéntia prudéntium eius abscondétur».///[15]//Væ, qui profúnde a Dómino consílium abscóndunt, quorum sunt in ténebris//ópera, et dicunt: «Quis videt nos, et quis novit nos?».///[16]//Pervérsa cogitátio vestra! Numquid quasi lutum reputábitur fígulus, ut dicat//opus factóri suo: «Non fecísti me»; et figméntum dicat fictóri suo: «Non//intéllegis?».///[17]//Nonne adhuc in módico et in brevi convertétur Líbanus in hortum, et hortus//in saltum reputábitur?//[18]//Et áudient in die illa surdi verba libri, et de ténebris et//calígine óculi cæcórum vidébunt.///[19]//Et addent mites in Dómino lætítiam, et paupérrimi hóminum in Sancto//Israel exsultábunt;//[20]//quóniam defécit, qui prævalébat, consummátus est illúsor, et//succísi sunt omnes, qui vigilábant super iniquitátem,//[21]//qui peccáre faciébant//hómines in verbo et arguéntem in porta supplantábant et deiecérunt inánibus//verbis iustum.///[22]//Propter hoc hæc dicit Dóminus ad domum Iacob, qui redémit Abraham://«Non modo confundétur Iacob, nec modo vultus eius erubéscet;//[23]//sed, cum//víderit ópera mánuum meárum, in médio sui sanctificábunt nomen meum et//sanctificábunt Sanctum Iacob et Deum Israel pavébunt,//[24]//et scient errántes spíritu//sapiéntiam, et mussitatóres discent doctrínam».
RESPONSORIUM
(Is 29, 18. 19; cf. Mt 11, 4. 5)
℟.//Audient in die illa surdi verba libri et de ténebris et calígine óculi cæcórum//vidébunt
*//Et paupérrimi hóminum in Sancto Israel exsultábunt.
℣.//Eúntes renuntiáte Ioánni quæ audítis et vidétis: cæci vident, claudi//ámbulant, surdi áudiunt, páuperes evangelizántur.
*//Et paupérrimi hóminum in//Sancto Israel exsultábunt.
LECTIO ALTERA
Ex Sermónibus sancti Augustíni epíscopi
(Sermo 293, 3: PL 38, 1328-1329)
Vox Ioannes, Verbum Christus
Vox Ioánnes, Dóminus autem//*in princípio erat Verbum//. Ioánnes vox ad//tempus, Christus Verbum in princípio ætérnum. Tolle verbum, quid est vox? Ubi//nullus est intelléctus, inánis est strépitus. Vox sine verbo aurem pulsat, cor non//ædíficat.///Verúmtamen in ipso corde nostro ædificándo advertámus órdinem rerum. Si//cógito quid dicam, iam verbum est in corde meo: sed loqui ad te volens, quæro//quemádmodum sit étiam in corde tuo, quod iam est in meo.///Hoc quærens quómodo ad te pervéniat, et in corde tuo insídeat verbum quod//iam est in corde meo, assúmo vocem, et assúmpta voce loquor tibi: sonus vocis//ducit ad te intelléctum verbi: et cum ad te duxit sonus vocis intelléctum verbi,//sonus quidem ipse pertránsit; verbum autem quod ad te sonus perdúxit, iam est//in corde tuo, nec recéssit a meo.///Sonus ergo, transácto verbo ad te, nonne tibi vidétur dícere sonus ipse,//*Illum//*opórtet créscere, me autem mínui?//Sonus vocis strépuit in ministérium, et ábiit,//quasi dicens,//*Hoc gáudium meum complétum est//. Verbum teneámus, verbum//medúllitus concéptum non amittámus.///Vis vidére vocem transeúntem, et Verbi divinitátem manéntem? Baptísmus//Ioánnis modo ubi est? Ministrávit, et ábiit. Christi nunc baptísmus frequentátur.//Omnes in Christum crédimus, salútem in Christo sperámus: hoc sónuit vox.///Nam quia discérnere diffícile est a voce verbum, et ipse Ioánnes putátus est//Christus. Vox verbum putáta est: sed agnóvit se vox, ne offénderet verbum.//*Non//*sum//, inquit,//*Christus, nec Elías, nec prophéta//. Respónsum est,//*Tu ergo quis es?//*Ego sum//, inquit,//*vox clamántis in erémo, paráte viam Dómino. Vox clamántis in//*erémo//, vox rumpéntis siléntium.//*Paráte viam Dómino//, tamquam díceret: Ego//ídeo sono, ut illum in cor introdúcam: sed quo introdúcam non dignátur veníre,//nisi viam præparétis.///Quid est://*Viam paráte//, nisi cóngrue supplicáte? Quid est://*Viam paráte//, nisi//humíliter cogitáte? Ab ipso accípite humilitátis exémplum. Putátur Christus,//dicit se non esse quod putátur, nec ad suum fastum errórem assúmit aliénum.///Si díceret: Ego sum Christus, quam facíllime crederétur, qui, ántequam//díceret, credebátur? Non dixit: agnóvit se, distínxit se, humiliávit se.///Vidit ubi habéret salútem; lucérnam se intelléxit, et ne exstinguerétur vento//supérbiæ, tímuit.
RESPONSORIUM
(Cf. Io 3, 30; 1, 27; Mc 1, 8)
℟.//Me opórtet mínui, illum autem créscere: qui autem post me venit, ante me//factus est:
*//Cuius non sum dignus corrígiam calceamentórum sólvere.
℣.//Ego baptizávi vos aqua: ille autem baptizábit vos Spíritu Sancto.
*//Cuius//non sum dignus corrígiam calceamentórum sólvere.
Oratio
Deus, qui cónspicis pópulum tuum nativitátis domínicæ festivitátem fidéliter//exspectáre, præsta, quǽsumus, ut valeámus ad tantæ salútis gáudia perveníre et//ea votis sollémnibus álacri semper lætítia celebráre. Per Dóminum.
FERIA II HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
30, 18-26
Felicitas futura promittitur
[18]//Exspéctat Dóminus, ut misereátur vestri, et ídeo exaltábitur parcens vobis,//quia Deus iudícii Dóminus; beáti omnes, qui exspéctant eum.///[19]//Nam, pópule Sion, qui hábitas in Ierúsalem, plorans nequáquam plorábis://míserans miserébitur tui ad vocem clamóris tui; statim ut audíerit, respondébit//tibi.///[20]//Et dabit vobis Dóminus panem angústiæ et aquam afflictiónis, sed non//ámplius avolábit a te doctor tuus; et erunt óculi tui vidéntes præceptórem tuum,//[21]//et aures tuæ áudient verbum post tergum monéntis: «Hæc via, ambuláte in ea»,//si declinavéritis ad déxteram vel ad sinístram.///[22]//Et contaminábis láminas sculptílium argentórum tuórum et vestiméntum//conflátilis áurei tui; dispérges ea sicut immundítiam menstruátæ: «Egrédere»//dices ei.///[23]//Et dabit plúviam sémini tuo, quod semináveris in terra, et panis frugum//terræ erit ubérrimus et pinguis; pascétur pecus tuum in die illo, agnus in páscuis//spatiósis,//[24]//et boves tui et ásini, qui operántur terram, commíxtum migma//cómedent ventilátum in pala et ventilábro.///[25]//Et erunt super omnem montem excélsum et super omnem collem elevátum//rivi curréntium aquárum in die interfectiónis multórum, cum cecíderint turres.///[26]//Et erit lux lunæ sicut lux solis et lux solis erit septemplíciter sicut lux//septem diérum in die, qua alligáverit Dóminus vulnus pópuli sui et percussúram//plagæ eius sanáverit.
RESPONSORIUM
(Cf. Is 30, 26. 18; Ps 26 (27), 14)
℟.//In illa die alligábit Dóminus vulnus pópuli sui, et percussúram plagæ eius//sanábit Deus iudícii:
*//Beáti omnes qui exspéctant eum.
℣.//Exspécta Dóminum, viríliter age et confortétur cor tuum et sústine//Dóminum.
*//Beáti omnes qui exspéctant eum.
LECTIO ALTERA
Ex Tractátu Guillélmi abbátis monastérii Sancti Theodoríci De contemplándo//Deo
(Nn. 9-11: SCh 61, 90-96)
Prior ipse dilexit nos
Tu vere solus es Dóminus, cuius dominári super nos, hoc est salváre nos;//nostrum vero servíre tibi nihil est áliud quam a te salvári.///Quæ est enim salus tua, o Dómine, cuius est salus, et super pópulum tuum//benedíctio tua, nisi quod a te accípimus ut amémus te, vel amémur a te?///Idcírco, Dómine, Fílium déxteræ tuæ, hóminem quem confirmásti tibi,//Iesum, id est Salvatórem, appellári voluísti,//*ipse enim salvum fáciet pópulum//*suum a peccátis eórum//, et//*non est álius in quo sit salus//; qui dócuit nos amáre se,//cum usque ad mortem crucis prior diléxit nos, amándo et diligéndo súscitans nos//ut amémus eum, qui prior usque in finem diléxit nos.///Et sic plane, sic est: amásti nos prior, ut amarémus te; non quod egéres amári//a nobis, sed quia id, ad quod nos fecísti, esse non poterámus, nisi amándo te.///Ideo//*multifáriam multísque modis olim locútus pátribus in prophétis,//*novíssime diébus istis locútus es nobis in Fílio//, in Verbo tuo: quo//*cæli firmáti//*sunt, et spíritu oris eius omnis virtus eórum//.///Loqui tuum in Fílio tuo, non áliud fuit, quam in sole, id est in manifésto,//pónere, quantum et quómodo nos amásti, qui//*próprio Fílio tuo non pepercísti,//*sed pro nobis ómnibus eum tradidísti//; qui étiam//*diléxit nos, et trádidit//*semetípsum pro nobis//.///Hoc est Verbum tuum ad nos, Dómine, hic//*omnípotens sermo: qui, dum//*médium siléntium//, profúndum scílicet erróris,//*tenérent ómnia, a regálibus//*sédibus venit, durus errórum debellátor, dulcis amóris commendátor//.///Et quicquid fecit, quicquid dixit in terra, usque ad oppróbria, usque ad sputa//et álapas, usque ad crucem et sepúlcrum, non fuit nisi loqui tuum nobis in Fílio://amóre tuo próvocans, et súscitans ad te amórem nostrum.///Sciébas enim, creátor animárum, Deus, in animábus filiórum hóminum cogi//non posse, sed provocári oportére afféctum istum. Simul étiam quia ubi coáctio,//iam nec libértas; ubi non libértas, nec iustítia.///Voluísti ergo ut amarémus te, qui nec iuste poterámus salvári, nisi amarémus//te; nec amáre te poterámus, nisi procéderet a te. Ergo, Dómine, sicut Apóstolus//amóris tui dicit, et nos iam díximus, prior dilexísti nos; et prior díligis omnes//dilectóres tuos.///Sed nos te dilígimus afféctu amóris a te nobis índito. Sed amor tuus bónitas//tua est, summe bone et summum bonum, Spíritus Sanctus a Patre procédens et//Fílio: qui ab inítio creatúræ superfértur super aquas, id est, mentes filiórum//hóminum fluitántes, ómnibus se ófferens, ómnia ad se trahens, inspirándo,//aspirándo, nóxia arcéndo, providéndo utília, Deum nobis et nos úniens Deo.
RESPONSORIUM
(Is 54, 10)
℟.//Misericórdia mea non recédet a te et fœdus pacis meæ non movébitur;
*//Univérsi fílii tui erunt discípuli Dómini et magna erit pax fíliis tuis.
℣.//Ergo Dóminus Deus tuus, docens te utília, gubérnans te in via qua//ámbulas.
*//Univérsi fílii tui erunt discípuli Dómini et magna erit pax fíliis tuis.
Oratio
Voci nostræ, quǽsumus, Dómine, aures tuæ pietátis accómmoda et cordis//nostri ténebras grátia Fílii tui nos visitántis illústra. Per Dóminum.
FERIA III HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
30, 27-33; 31, 4-9
Salvatio Ierusalem de Assyriis
[30,27]//Ecce nomen Dómini venit de longínquo, ardens furor eius et gravis eius//fragor; lábia eius repléta sunt indignatióne et lingua eius quasi ignis dévorans.//[28]//Spíritus eius velut torrens inúndans, usque ad collum pertíngens, ad cribrándas//gentes in cribro funésto, et frenum dolósum in maxíllis populórum.///[29]//Cánticum erit vobis sicut nox sanctificátæ sollemnitátis et lætítia cordis//sicut eius, qui ad sonum tíbiæ pergit in montem Dómini, ad petram Israel.//[30]//Et//audítam fáciet Dóminus glóriam vocis suæ et terrórem bráchii sui osténdet in//comminatióne furóris et flamma ignis devorántis, in túrbine et in imbre et in//lápide grándinis.///[31]//A voce enim Dómini pavébit Assýrius virga percússus.//[32]//Et erit omnis ictus//báculi percutiéntis, quem requiéscere fáciet Dóminus super eum in týmpanis et//cítharis, et in bellis agitátis expugnábit eos.//[33]//Præparáta est enim ab heri Topheth,//præparáta, profúnda et dilatáta, in pyra eius ignis et ligna multa; flatus Dómini//sicut torrens súlphuris succéndit eam.///[31,4]//Quia hæc dicit Dóminus ad me: «Quómodo si rugit leo et cátulus leónis//super prædam suam, cum occúrrerit ei multitúdo pastórum, a voce eórum non//formidábit et a multitúdine eórum non pavébit, sic descéndet Dóminus//exercítuum, ut prœliétur super montem Sion et super collem eius.//[5]//Sicut aves//volántes, sic próteget Dóminus exercítuum Ierúsalem, prótegens et líberans,//parcens et salvans».///[6]//Convertímini ad eum, a quo pénitus recesserátis, fílii Israel.//[7]//In die enim illa//abíciet vir, idóla argéntea sua et idóla áurea sua, quæ fecérunt vobis manus//vestræ in peccátum;//[8]//et cadet Assýria in gládio non viri, et gládius non hóminis//vorábit eum, et fúgiet a fácie gládii, et iúvenes eius vectigáles erunt.//[9]//Et fortitúdo//eius præ terróre transíbit, et pavébunt signum príncipes eius, dixit Dóminus,//cuius ignis est in Sion, et camínus eius in Ierúsalem.
RESPONSORIUM
(Is 31, 4. 5; 30, 29)
℟.//Descéndet Dóminus exercítuum super montem Sion:
*//Sicut aves//volántes, sic próteget Dóminus Ierúsalem, parcens et salvans.
℣.//Cánticum erit vobis sicut nox sanctificátæ sollemnitátis et lætítia cordis.
*//Sicut aves volántes, sic próteget Dóminus Ierúsalem, parcens et salvans.
LECTIO ALTERA
E Libro De imitatióne Christi
(Lib. 2, cap. 2-3)
De humilitate et pace
Non magni pendas, quis pro te, vel contra te sit: sed hoc age et cura, ut Deus//tecum sit in omni re quam facis.///Hábeas consciéntiam bonam et Deus bene te defensábit.///Quem enim Deus adiuváre volúerit, nullíus pervérsitas nocére póterit.///Si tu scis tacére et pati, vidébis procul dúbio auxílium Dómini.///Ipse novit tempus et modum liberándi te, et ídeo te debes illi resignáre.///Dei est adiuváre, et ab omni confusióne liberáre.///Sæpe valde prodest, ad maiórem humilitátem servándam, quod deféctus//nostros álii sciunt et redárguunt.///Quando homo pro deféctibus suis se humíliat, tunc facíliter álios placat, et//léviter satísfacit sibi irascéntibus.///Húmilem Deus prótegit et líberat, húmilem díligit et consolátur: húmili//hómini se inclínat, húmili largítur grátiam magnam, et post eius depressiónem,//levat ad glóriam.///Húmili sua secréta revélat, et ad se dúlciter trahit et invítat.///Húmilis, accépta confusióne, satis bene est in pace: quia stat in Deo, et non//in mundo.///Non réputes te áliquid profecísse, nisi ómnibus inferiórem te esse séntias.///Tene te primo in pace, et tunc póteris álios pacificáre.///Homo pacíficus magis prodest, quam bene doctus.///Homo passionátus étiam bonum in malum trahit, et facíliter malum credit.///Bonus pacíficus homo ómnia ad bonum convértit.///Qui bene in pace est, de nullo suspicátur. Qui autem male conténtus est et//commótus, váriis suspiciónibus agitátur: nec ipse quiéscit, nec álios quiéscere//permíttit.///Dicit sæpe quod dícere non debéret; et omíttit quod sibi magis fácere//expedíret.///Consíderat quod álii fácere tenéntur: et néglegit quod ipse tenétur.///Habe ergo primo zelum super teípsum, et tunc iuste zeláre póteris étiam//próximum tuum.///Tu bene scis facta tua excusáre et coloráre, et aliórum excusatiónes non vis//recípere.///Iústius esset, ut te accusáres, et fratrem tuum excusáres.///Si portári vis, porta et álium.
RESPONSORIUM
(Ps 24 (25), 9-10; Zac 7, 9)
℟.//Díriget Dóminus mansuétos in iudício: docébit mites vias suas.
*//Univérsæ viæ Dómini misericórdia et véritas, custodiéntibus testaméntum eius.
℣.//Iudícium verum iudicáte et misericórdiam et miseratiónes fácite//unusquísque cum fratre suo.
*//Univérsæ viæ Dómini misericórdia et véritas,//custodiéntibus testaméntum eius.
Oratio
Deus, qui novam creatúram per Unigénitum tuum nos esse fecísti, in ópera//misericórdiæ tuæ propítius intuére et in advéntu Fílii tui ab ómnibus nos máculis//vetustátis emúnda. Per Dóminum.
FERIA IV HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
31, 1-3; 32, 1-8
Regnum iustitiæ veræ
[31,1]//Væ, qui descéndunt in Ægýptum ad auxílium, in equis sperántes et//habéntes fidúciam super quadrígis, quia multæ sunt, et super equítibus, quia//præválidi nimis, et non inténdunt in Sanctum Israel et Dóminum non requírunt!///[2]//Tamen et ipse sápiens addúcit malum et verba sua non retráctat; et consúrget//contra domum pessimórum et contra auxílium operántium iniquitátem.///[3]//Ægýptius homo et non Deus, et equi eórum caro et non spíritus; et Dóminus//inclinábit manum suam, et córruet auxiliátor, et cadet, cui præstátur auxílium,//simúlque omnes consuméntur.///[32,1]//Ecce in iustítia regnábit rex, et príncipes in iudício prǽerunt.//[2]//Et erit vir//sicut latíbulum a vento et refúgium a tempestáte, sicut rivi aquárum in sitiénte//terra et umbra petræ magnæ in terra árida.///[3]//Non caligábunt óculi vidéntium, et aures audiéntium diligénter auscultábunt,//[4]//et cor stultórum intéllegit sciéntiam, et lingua balbórum velóciter loquétur et//plane.//[5]//Non vocábitur ultra is, qui insípiens est, nóbilis, neque frauduléntus//appellábitur maior;//[6]//stultus enim fátua lóquitur, et cor eius cógitat iniquitátem, ut//perfíciat impietátem et loquátur contra Dóminum erróres et vácuam fáciat//ánimam esuriéntem et potum sitiénti áuferat.///[7]//Fraudulénti fraudes péssimæ sunt; ipse enim cogitatiónes concínnat ad//perdéndos mites in sermóne mendáci, étiam quando pauper iudícium víndicat.//[8]//Nóbilis vero consília nobília dat, et ipse ad nobília assúrget.
RESPONSORIUM
(Is 32, 3. 4; Ier 23, 5)
℟.//Non caligábunt óculi vidéntium et aures audiéntium diligénter//auscultábunt;
*//Et cor stultórum intélleget sciéntiam.
℣.//Suscitábo David germen iustum et regnábit rex et sápiens erit.
*//Et cor//stultórum intélleget sciéntiam.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 4, 20, 4-5: SCh 100, 634-640)
Adveniente Christo, videbitur Deus ab hominibus
Unus est Deus, qui verbo et sapiéntia fecit et aptávit ómnia.///Est autem hic Verbum eius, Dóminus noster Iesus Christus, qui in novíssimis//tempóribus homo in homínibus factus est, ut finem coniúngeret princípio, hoc//est hóminem Deo.///Et proptérea prophétæ, ab eódem Verbo prophéticum accipiéntes charísma,//prædicavérunt eius secúndum carnem advéntum, per quem commíxtio et//commúnio Dei et hóminis secúndum plácitum Patris facta est, ab inítio//prænuntiánte Verbo Dei quóniam vidébitur Deus ab homínibus et conversábitur//cum eis super terram, et colloquerétur et affutúrus esset suo plásmati, salvans//illud, et perceptíbilis ab eo, et//*líberans nos de mánibus ómnium odiéntium nos//,//hoc est ab univérso transgressiónis spíritu, et fáciens//*nos servíre sibi in sanctitáte//*et iustítia omnes dies nostros//, uti compléxus homo Spíritum Dei in glóriam cedat//Patris.///Præsignificábant ígitur prophétæ quóniam vidébitur Deus ab homínibus,//quemádmodum et Dóminus ait://*Beáti mundo corde, quóniam ipsi Deum//*vidébunt//.///Sed secúndum magnitúdinem quidem eius et inenarrábilem glóriam//*nemo//*vidébit Deum et vivet//, incapábilis enim Pater, secúndum autem dilectiónem et//humanitátem et quod ómnia possit, étiam hoc concédit iis qui se díligunt, id est//vidére Deum, quod et prophetábant prophétæ: quóniam//*quæ impossibília sunt//*apud hómines, possibília apud Deum//.///Homo étenim a se non vidébit Deum; ille autem volens vidébitur homínibus,//quibus vult et quando vult et quemádmodum vult: potens est enim in ómnibus//Deus, visus quidem tunc per Spíritum prophétice, visus autem et per Fílium//adoptíve, vidébitur autem et in regno cælórum paternáliter, Spíritu quidem//præparánte hóminem in Fílium Dei, Fílio autem adducénte ad Patrem, Patre//autem incorruptélam donánte in ætérnam vitam, quæ unicuíque evénit ex eo//quod vídeat Deum.///Quemádmodum enim vidéntes lumen intra lumen sunt et claritátem eius//percípiunt, sic et qui vident Deum intra Deum sunt, percipiéntes eius claritátem.//Vivíficat autem Dei cláritas: percípiunt ergo vitam qui vident Deum.
RESPONSORIUM
(Deut 18, 18; Lc 20, 9; cf. Io 6, 14)
℟.//Prophétam suscitábo eis et ponam verba mea in ore eius;
*//Loquetúrque ad//eos ómnia quæ præcépero illi.
℣.//Mittam Fílium meum diléctum. Hic est vere prophéta qui ventúrus est in//mundum.
*//Loquetúrque ad eos ómnia quæ præcépero illi.
Oratio
Præsta, quǽsumus, omnípotens Deus, ut Fílii tui ventúra sollémnitas et//præséntis nobis vitæ remédia largiátur et prǽmia æterna concédat. Per//Dóminum.
FERIA V HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
32, 15 — 33, 6
Salus promittitur. Exspectatio credentium
In diébus illis://[32,15]//Effundétur super nos spíritus de excélso. Et erit desértum in//hortum, et hortus in saltum reputábitur,//[16]//et habitábit in solitúdine iudícium, et//iustítia in horto sedébit;//[17]//et erit opus iustítiæ pax, et cultus iustítiæ siléntium, et//secúritas usque in sempitérnum.///[18]//Et sedébit pópulus meus in habitatióne pacis et in tabernáculis fidúciæ et in//locis secúris.//[19]//Et pénitus cadet saltus, et profúnde deprimétur cívitas.//[20]//Beáti, qui//seminátis super omnes aquas, immitténtes pedem bovis et ásini.///[33,1]//Væ, qui prædáris, cum nemo te prædátus sit; qui devástas, cum nemo te//devastáverit! Cum consummáveris deprædatiónem, deprædáberis; cum//perféceris devastatiónem, te devastábunt.///[2]//Dómine, miserére nostri, te enim exspectávimus; esto bráchium nostrum in//mane et salus nostra in témpore tribulatiónis.///[3]//A voce fragóris fugérunt pópuli, ab exaltatióne tua dispérsæ sunt gentes.//[4]//Et//congregabúntur spólia, sicut collígitur bruchus; sicut discúrrunt locústæ, ad ea//discúrritur.///[5]//Sublímis est Dóminus, quóniam hábitat in excélso; implet Sion iudício et//iustítia.//[6]//Et erit fírmitas in tempóribus tuis; divítiæ salútis sapiéntia et sciéntia://timor Dómini ipse est thesáurus eius.
RESPONSORIUM
(Is 32, 18. 17; Io 14, 27)
℟.//Sedébit pópulus meus in habitatióne pacis et in tabernáculis fidúciæ:
*//Et//erit opus iustítiæ pax.
℣.//Pacem meam do vobis: non turbétur cor vestrum neque formídet.
*//Et erit//opus iustítiæ pax.
LECTIO ALTERA
Ex Constitutióne dogmática//*Dei Verbum//Concílii Vaticáni secúndi de divína//revelatióne
(Nn. 3-4)
Christus totam revelationem consummat
Deus, per Verbum ómnia creans et consérvans, in rebus creátis perénne sui//testimónium homínibus præbet et, viam salútis supérnæ aperíre inténdens,//ínsuper protoparéntibus inde ab inítio semetípsum manifestávit.///Post eórum autem lapsum, eos, redemptióne promíssa, in spem salútis eréxit//et sine intermissióne géneris humáni curam egit, ut ómnibus, qui secúndum//patiéntiam boni óperis salútem quærunt, vitam ætérnam daret.///Suo autem témpore Abraham vocávit, ut fáceret eum in gentem magnam,//quam post patriárchas per Móysen et prophétas erudívit ad se solum Deum//vivum et verum, próvidum patrem et iúdicem iustum, agnoscéndum, et ad//promíssum Salvatórem exspectándum, atque ita per sǽcula viam Evangélio//præparávit. Postquam vero//*multifáriam multísque modis Deus locútus est in//*prophétis, novíssime diébus istis locútus est nobis in Fílio//.///Misit enim Fílium suum, ætérnum scílicet Verbum, qui omnes hómines//illúminat, ut inter hómines habitáret iísque íntima Dei enarráret.///Iesus Christus ergo, Verbum caro factum,//*homo ad hómines//missus,//*verba//*Dei lóquitur//, et opus salutáre consúmmat quod dedit ei Pater faciéndum.///Quaprópter ipse, quem qui videt, videt et Patrem, tota sui ipsíus præséntia ac//manifestatióne, verbis et opéribus, signis et miráculis, præsértim autem morte//sua et gloriósa ex mórtuis resurrectióne, misso tandem Spíritu veritátis,//revelatiónem compléndo pérficit ac testimónio divíno confírmat, Deum nempe//nobíscum esse ad nos ex peccáti mortísque ténebris liberándos et in ætérnam//vitam resuscitándos.///Œconomía ergo christiána, útpote fœdus novum et definitívum, numquam//præteríbit, et nulla iam nova revelátio pública exspectánda est ante gloriósam//manifestatiónem Dómini nostri Iesu Christi.
RESPONSORIUM
(Is 30, 20-21; Deut 18, 15)
℟.//Erunt óculi tui vidéntes præceptórem tuum;
*//Et aures tuæ áudient verbum//monéntis: Hæc est via, ambuláte in ea.
℣.//Prophétam de gente tua et de frátribus tuis suscitábit tibi Dóminus Deus//tuus.
*//Et aures tuæ áudient verbum monéntis: Hæc est via, ambuláte in ea.
Oratio
Indígnos, quǽsumus, Dómine, nos fámulos tuos, quos actiónis própriæ culpa//contrístat, Unigéniti tui advéntu salutári lætífica. Per Dóminum.
DIE 17 DECEMBRIS
Ad Officium lectionis
LECTIO PRIOR
De libro Isaíæ prophétæ
45, 1-13
Salus Israel per Cyrum
[1]//Hæc dicit Dóminus de uncto suo Cyro: «Apprehéndi déxteram eius, ut//subíciam ante fáciem eius gentes et dorsa regum vertam et apériam coram eo//iánuas; et portæ non claudéntur.///[2]//Ego ante te ibo et montes humiliábo; portas ǽreas cónteram et vectes férreos//confríngam.//[3]//Et dabo tibi thesáuros abscónditos et divítias occúltas, ut scias quia//ego Dóminus, qui vocávi te nómine tuo, Deus Israel.///[4]//Propter servum meum Iacob et Israel eléctum meum, et vocávi te nómine//tuo; designávi te, et non cognovísti me.//[5]//Ego Dóminus, et non est ámplius: extra//me non est Deus. Accínxi te, et non cognovísti me,//[6]//ut sciant ab ortu solis et ab//occidénte quóniam absque me nullus est. Ego Dóminus, et non est alter,//[7]//formans lucem et creans ténebras, fáciens pacem et creans malum: ego Dóminus//fáciens ómnia hæc.///[8]//Roráte, cæli, désuper, et nubes pluant iustítiam; aperiátur terra et gérminet//salvatiónem; et iustítia oriátur simul: ego Dóminus creávi eam».///[9]//Væ, qui contradícit fictóri suo, testa de vasis fictílibus terræ! Numquid dicet//lutum fígulo suo: «Quid facis?» et «Opus tuum absque mánibus est?».//[10]//Væ, qui//dicit patri: «Quid géneras?» et mulíeri: «Quid párturis?».///[11]//Hæc dicit Dóminus, Sanctus Israel, plastes eius: «Numquid ventúra//interrogátis me super fílios meos et super opus mánuum meárum mandátis mihi?//[12]//Ego feci terram et hóminem super eam creávi ego; manus meæ tetendérunt//cælos, et omni milítiæ eórum mandávi.//[13]//Ego suscitávi eum in iustítia et omnes//vias eius dírigam; ipse ædificábit civitátem meam et captivitátem meam dimíttet//non in prétio neque in munéribus», dicit Dóminus exercítuum.
RESPONSORIUM
(Cf. Is 45, 8; cf. 16, 1)
℟.//Roráte, cæli, désuper et nubes pluant Iustum:
*//Aperiátur terra et gérminet//Salvatórem.
℣.//Emítte Agnum, Dómine, dominatórem terræ, de Petra desérti ad montem//fíliæ Sion.
*//Aperiátur terra et gérminet Salvatórem.
LECTIO ALTERA
Ex Epístolis sancti Leónis Magni papæ
(Ep. 31, 2-3: PL 54, 791-793)
Sacramentum reconciliationis nostræ
Nihil prodest Dóminum nostrum, Beátæ Maríæ Vírginis fílium, verum//perfectúmque hóminem dícere, si non illíus géneris homo créditur, cuius in//Evangélio prædicátur.///Dicit enim Matthǽus://*Liber generatiónis Iesu Christi fílii David, fílii//*Abraham//; et ita humánæ oríginis órdinem séquitur, ut generatiónum líneas usque//ad Ioseph, cui mater Dómini erat desponsáta, dedúcat.///Lucas vero, retrórsum successiónum gradus rélegens, ad ipsum humáni//géneris príncipem redit, ut Adam primum et Adam novíssimum eiúsdem//osténdat esse natúræ.///Potúerat quippe omnipoténtia Fílii Dei sic ad docéndos iustificandósque//hómines apparére, quómodo et patriárchis et prophétis in spécie carnis appáruit,//cum aut luctámen íniit, aut sermónem conséruit, cumve offícia hospitalitátis non//ábnuit, vel étiam appósitum cibum sumpsit.///Sed illæ imágines huius hóminis erant índices, cuius veritátem ex//præcedéntium patrum stirpe suméndam significatiónes mýsticæ nuntiábant.///Et ídeo sacraméntum reconciliatiónis nostræ, ante témpora ætérna//dispósitum, nullæ implébant figúræ, quia nondum supervénerat Spíritus Sanctus//in Vírginem, nec virtus Altíssimi obumbráverat ei; ut intra intemeráta víscera,//ædificánte sibi Sapiéntia domum, Verbum caro fíeret; et, forma Dei ac forma//servi in unam conveniénte persónam, Creátor témporum nascerétur in témpore;//et, per quem facta sunt ómnia, ipse inter ómnia gignerétur.///Nisi enim novus homo, factus//*in similitúdinem carnis peccáti//, nostram//suscíperet vetustátem, et, consubstantiális Patri, consubstantiális esse dignarétur//et matri, naturámque sibi nostram solus a peccáto liber uníret, sub iugo diáboli//generáliter tenerétur humána captívitas; nec uti possémus triumphántis victória,//si extra nostram esset consérta natúram.///De hac autem participatióne mirábili sacraméntum nobis regeneratiónis//illúxit, ut per ipsum Spíritum, per quem Christum et concéptus est et natus, étiam//nos spiritáli rursus orígine nascerémur.///Propter quod ab Evangelísta de credéntibus dícitur://*Qui non ex sanguínibus,//*neque ex voluntáte carnis, neque ex voluntáte viri, sed ex Deo nati sunt//.
RESPONSORIUM
(Cf. Is 11, 10; Lc 1, 32)
℟.//Ecce radix Iesse descéndet in salútem populórum, ipsum gentes//deprecabúntur:
*//Et erit nomen eius gloriósum.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Et erit nomen eius gloriósum.
Oratio
Deus, humánæ cónditor et redémptor natúræ, qui Verbum tuum in útero//perpétuæ virginitátis carnem assúmere voluísti, réspice propítius ad preces//nostras, ut Unigénitus tuus, nostra humanitáte suscépta, nos divíno suo consórtio//sociáre dignétur. Per Dóminum.
DIE 18 DECEMBRIS
Ad Officium lectionis
LECTIO PRIOR
De libro Isaíæ prophétæ
46, 1-13
Dominus idolis Babylonis opponitur
[1]//Cóncidit Bel, incurvávit se Nabo; fuérunt simulácra eórum béstiis et//iuméntis. Státuæ vestræ portántur, ónera lassis.//[2]//Se incurvavérunt et concidérunt//simul; non potuérunt salváre onus et ipsi in captivitátem ibunt.///[3]//Audíte me, domus Iacob et omne resíduum domus Israel, qui portámini ab//útero, qui gestámini a vulva.//[4]//Usque ad senéctam ego ipse et usque ad canos ego//portábo; et ego feci et ego feram, ego portábo et salvábo.///[5]//Cui assimilátis me et adæquátis et comparátis me, et érimus símiles?//[6]//Qui//effúndunt aurum de sácculo et argéntum statéra pónderant, condúcunt auríficem,//ut fáciat deum, et prócidunt et adórant.//[7]//Portant illum in úmeris gestántes et//ponéntes in loco suo; et stabit ac de loco suo non movébitur; sed et si quis clamat//ad eum, non respóndet; de tribulatióne eius non salvábit eum.///[8]//Mementóte istud et confundámini; redíte, prævaricatóres, ad cor.//[9]//Recordámini prióris sǽculi, quóniam ego sum Deus, et non est ultra Deus, nec//est símilis mei.///[10]//Annúntians ab exórdio novíssimum, et ab inítio, quæ necdum facta sunt,//dicens: «Consílium meum stabit et omnem voluntátem meam fáciam».//[11]//Vocans//ab oriénte avem rapácem et de terra longínqua virum consílii mei; et locútus sum//et addúcam illud, decrévi et fáciam illud.///[12]//Audíte me, duri corde, qui longe estis a iustítia.//[13]//Prope feci iustítiam meam,//non elongábitur; et salus mea non morábitur: et dabo in Sion salútem et Israéli//glóriam meam.
RESPONSORIUM
(Is 46, 12. 13)
℟.//Audíte me, duri corde, qui longe estis a iustítia:
*//Dabo in Sion salútem et//Israéli glóriam meam.
℣.//Prope feci iustítiam meam, non elongábitur et salus mea non morábitur.
*//Dabo in Sion salútem et Israéli glóriam meam.
LECTIO ALTERA
Ex Epístola ad Diognétum
(Cap. 8, 5 — 9, 5: Funk 1, 325-327)
Deus caritatem suam per Filium revelavit
Hóminum quisquam nec vidit Deum nec notum fecit, sed ipse sese osténdit.//Osténdit se autem per fidem, cui soli Deum vidére concéssum est. Nam Dóminus//et ópifex ómnium Deus, qui ómnia fecit et suo quæque órdine dispósuit, non//solum hóminum amans fuit, sed étiam pátiens. Erat autem semper talis et est et//erit, benígnus et bonus et iræ expers et verax, et quidem solus bonus est;//postquam autem mente concépit magnum áliquid et ineffábile, communicávit//cum solo Fílio.///Quámdiu ígitur in occúlto retinébat et custodiébat sápiens suum consílium,//neglégere nos et non curáre videbátur; postquam vero per diléctum Fílium//revelávit et patefécit quæ inde ab inítio erant præparáta, ómnia simul prǽbuit//nobis, et frui suis benefíciis et vidére et intellégere, quæ quis nostrum umquam//exspectásset?///Postquam ígitur ómnia iam apud se cum Fílio dispósuit, usque ad supérius//tempus sivit nos secúndum arbítrium nostrum inordinátis mótibus ferri,//voluptátibus et cupiditátibus a recta via abdúctos; non quod ullo modo gaudéret//peccátis nostris, sed ea tólerans, neque quod illud iniquitátis tempus approbáret,//sed præsens tempus iustítiæ creans, ut cum illo témpore convícti essémus e//própriis opéribus indígni esse vita, nunc Dei benígnitas nos ea dignarétur, et,//cum maniféstum fecissémus, ex eo, quod in nobis est, nos non posse íngredi in//regnum Dei, poténtia Dei id posse nobis darétur.///Cum autem compléta esset iniustítia nostra et plene maniféstum factum//esset, mercédem eius supplícium et mortem imminére, advenissétque tempus,//quod Deus præstitúerat ad suam deínceps benignitátem ac poténtiam//declarándam (o imménsam humanitátem et caritátem Dei!), nos ódio non hábuit//neque reiécit neque ultus est, sed patiénter tulit, sustínuit, míserans ipse peccáta//nostra suscépit, próprium ipse Fílium dedit prétium redemptiónis pro nobis,//sanctum pro iníquis, mali expértem pro malis, iustum pro iniústis,//incorruptíbilem pro corruptibílibus, immortálem pro mortálibus. Quid enim áliud//peccáta nostra pótuit tégere quam illíus iustítia? In quo álio iníqui nos et ímpii//iustificári potúimus quam in solo Fílio Dei?///O dulcem permutatiónem, o impervestigábilem institutiónem, o inexspectáta//benefícia: ut iníquitas quidem multórum abscondátur in uno iusto, iustítia autem//uníus multos iniústos iustíficet!
RESPONSORIUM
(Act 4, 12; Is 9, 6)
℟.//Non est in álio áliquo salus;
*//Nec enim áliud nomen est sub cælo datum//homínibus, in quo opórtet nos salvos fíeri.
℣.//Vocábitur nomen eius admirábilis Consiliárius, Deus fortis, Pater//æternitátis, Princeps pacis.
*//Nec enim áliud nomen est sub cælo datum//homínibus, in quo opórtet nos salvos fíeri.
Oratio
Concéde, quǽsumus, omnípotens Deus, ut, qui sub peccáti iugo ex vetústa//servitúte deprímimur, exspectáta Unigéniti tui nova nativitáte liberémur. Per//Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
47, 1. 3 b-15
Lamentatio super Babylonem
[1]//Descénde, sede in púlvere, virgo fília Bábylon; sede in terra sine sólio, fília//Chaldæórum, quia ultra non vocáberis mollis et ténera.//[3b]//«Ultiónem cápiam,//némini parcam»,//[4]//dicit Redémptor noster, Dóminus exercítuum nomen illíus,//Sanctus Israel.///[5]//Sede tacens et intra in ténebras, fília Chaldæórum, quia non vocáberis ultra//dómina regnórum.///[6]//Irátus sum super pópulum meum, contaminávi hereditátem meam et dedi//eos in manu tua; non posuísti eis misericórdias, super senem aggravásti iugum//tuum valde//[7]//et dixísti: «In sempitérnum ero dómina». Non posuísti hæc super cor//tuum, neque recordáta es novíssimi tui.///[8]//Et nunc audi hæc, delicáta, quæ hábitas confidénter, et dicis in corde tuo://«Ego, et præter me non est áltera, non sedébo vídua et orbitátem ignorábo».//[9]//Vénient tibi duo hæc súbito in die una, órbitas et vidúitas; repénte venérunt//super te propter multitúdinem maleficiórum tuórum, propter abundántiam//incantatiónum tuárum.///[10]//Et fidúciam habuísti in malítia tua et dixísti: «Non est qui vídeat me».//Sapiéntia tua et sciéntia tua, hæc decépit te. Et dixísti in corde tuo: «Ego, et//præter me non est áltera».//[11]//Véniet super te malum, et néscies avértere; et írruet//super te calámitas, quam non póteris expiáre; véniet super te repénte miséria,//quam néscies.///[12]//Sta cum incantatiónibus tuis et cum multitúdine maleficiórum tuórum, in//quibus laborásti ab adulescéntia tua: forte póteris iuvári, forte terrébis.//[13]//Defecísti//in multitúdine consiliórum tuórum; stent et salvent te, qui metiúntur cælum, qui//contemplántur sídera et annúntiant síngulis novilúniis ventúra tibi.///[14]//Ecce facti sunt quasi stípula, ignis combússit eos. Non liberábunt seípsos de//manu flammæ; non sunt prunæ, quibus calefíant, nec focus, ut sédeant ad eum.//[15]//Sic fiunt tibi incantatóres tui, in quibuscúmque laborásti ab adulescéntia tua;//unusquísque in via sua errat, non est qui salvet te.
RESPONSORIUM
(Is 49, 13; 47, 4)
℟.//Laudáte, cæli, et exsúlta terra; iubiláte, montes, laudem:
*//Quia Dóminus//páuperum suórum miserétur.
℣.//Redémptor noster, Dóminus exercítuum nomen illíus, Sanctus Israel.
*//Quia Dóminus páuperum suórum miserétur.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 3, 20, 2-3: SCh 34, 342-344)
Œconomia Incarnationis redemptricis
Glória hóminis Deus; operatiónis vero Dei et omnis sapiéntiæ eius et virtútis//receptáculum homo.///Quemádmodum médicus in iis qui ægrótant probátur, sic et Deus in//homínibus manifestátur. Quaprópter et Paulus ait://*Conclúsit autem Deus ómnia//*in incredulitáte, ut ómnium misereátur//; dicens hoc de hómine, qui fuit//inobáudiens Deo et proiéctus de immortalitáte, dehinc misericórdiam consecútus//est, per Fílium Dei eam quæ est per ipsum percípiens adoptiónem.///Hic enim tenens sine inflatióne et iactántia veram glóriam de iis quæ facta//sunt et de eo qui fecit, qui est potentíssimus ómnium Deus quique ómnibus ut//sint prǽstitit, et manens in dilectióne eius et subiectióne et gratiárum actióne,//maiórem ab eo glóriam percípiet, provéctus accípiens dum consímilis fiat eius//qui pro eo mórtuus est.///Quóniam et ipse//*in similitúdinem carnis peccáti//factus est, uti condemnáret//peccátum et iam quasi condemnátum proíceret illud extra carnem, provocáret//autem in similitúdinem suam hóminem,//*imitatórem//eum assígnans Deo et in//patérnam impónens régulam ad vidéndum Deum et cápere Patrem donans://Verbum Dei quod habitávit in hómine et//*Fílius hóminis//factus est, ut assuésceret//hóminem percípere Deum et assuésceret Deum habitáre in hómine, secúndum//plácitum Patris.///Propter hoc ergo//*signum//salútis nostræ eum, qui ex//*Vírgine Emmánuel//est,//*ipse dedit Dóminus//, quóniam//*ipse Dóminus//erat//*qui salvábat eos//, quia per//semetípsos non habébant salvári; et propter hoc Paulus infirmitátem hóminis//annúntians ait://*Scio enim quóniam non inhábitat in carne mea bonum//,//signíficans quóniam non a nobis sed a Deo est bonum salútis nostræ; et íterum://*Miser ego homo, quis me liberábit de córpore mortis huius?//deínde infert//liberatórem,//*grátia Iesu Christi Dómini nostri//.///Hoc autem et Isaías://*Confortámini//, inquit,//*manus resolútæ et génua debília,//*adhortámini, pusillánimes sensu, confortámini, ne timeátis. Ecce Deus noster//*iudícium et retributúrus est, ipse véniet et salvábit nos//; hoc quóniam non a nobis,//sed a Dei adiuménto habúimus salvári.
RESPONSORIUM
(Cf. Ier 31, 10; 4, 5)
℟.//Audíte verbum Dómini, gentes, et annuntiáte illud in fínibus terræ:
*//Et//ínsulis quæ procul sunt dícite: Salvátor noster advéniet.
℣.//Annuntiáte et audítum fácite; loquímini et clamáte.
*//Et ínsulis quæ procul//sunt dícite: Salvátor noster advéniet.
Oratio
Grátiam tuam, quǽsumus, Dómine, méntibus nostris infúnde, ut, qui, Angelo//nuntiánte, Christi Fílii tui incarnatiónem cognóvimus, per passiónem eius et//crucem ad resurrectiónis glóriam perducámur. Per Dóminum.
DIE 20 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 1-11
Deus solus Dominus futuri temporis
[1]//Audíte hoc, domus Iacob, qui vocámini nómine Israel et de aquis Iudæ//exístis, qui iurátis in nómine Dómini et Deum Israel invocátis non in veritáte//neque in iustítia.//[2]//De civitáte enim sancta vocáti sunt et super Deum Israel//constabilíti sunt; Dóminus exercítuum nomen eius.///[3]//Prióra ex tunc annuntiávi, et ex ore meo exiérunt, et audíta feci ea; repénte//operátus sum, et venérunt.//[4]//Scivi enim quia durus es tu, et nervus férreus cervix//tua et frons tua ǽrea.//[5]//Prædíxi tibi ex tunc; ántequam venírent, indicávi tibi, ne//forte díceres: «Idólum meum operátum est hæc, et scúlptile meum et conflátile//mandavérunt ista».//[6]//Quæ audísti, vide ómnia; vos autem num annuntiábitis?///Audíta fácio tibi nova ex nunc et occúlta, quæ nescis.//[7]//Nunc creáta sunt et//non ex tunc, et ante eórum diem, et non audísti ea, ne forte díceres: «Ecce ego//cognóvi ea».//[8]//Neque audísti neque cognovísti, neque ex tunc apérta est auris tua;//scio enim quia præváricans prævaricáris et transgréssor ex útero vocáris.///[9]//Propter nomen meum longe fáciam furórem meum et propter laudem meam//infrenábo me super te, ne perdam te.//[10]//Ecce excóxi te, sed non quasi argéntum;//probávi te in camíno paupertátis.//[11]//Propter me, propter me fáciam, ut non//blasphémer; et glóriam meam álteri non dabo.
RESPONSORIUM
(Is 48, 10. 11; 54, 8)
℟.//Ego probávi te in camíno paupertátis. Propter me, propter me fáciam, ut//non blasphémer:
*//Et glóriam meam álteri non dabo.
℣.//In moménto indignatiónis abscóndi fáciem meam parúmper a te, et in//misericórdia sempitérna misértus sum tui.
*//Et glóriam meam álteri non dabo.
LECTIO ALTERA
Ex Homilíis sancti Bernárdi abbátis in Láudibus Vírginis Matris
(Hom. 4, 8-9: Opera omnia, Edit. Cisterc. 4 [1966], 53-54)
Totus mundus exspectat responsum Mariæ
Audísti, Virgo, quia concípies et páries fílium: audísti quod non per//hóminem, sed per Spíritum Sanctum. Exspéctat Angelus respónsum: tempus est//enim ut revertátur ad Deum qui misit illum. Exspectámus et nos, o Dómina,//verbum miseratiónis, quos miserabíliter premit senténtia damnatiónis.///Et ecce offértur tibi prétium salútis nostræ: statim liberábimur, si conséntis.//In sempitérno Dei Verbo facti sumus omnes et ecce mórimur: in tuo brevi//respónso sumus reficiéndi, ut ad vitam revocémur.///Hoc súpplicat a te, o pia Virgo, flébilis Adam cum mísera sóbole sua exsul//de paradíso, hoc Abraham, hoc David. Hoc céteri flágitant sancti patres, patres//scílicet tui, qui et ipsi hábitant in regióne umbræ mortis. Hoc totus mundus tuis//génibus provolútus exspéctat.///Nec immérito, quando ex ore tuo pendet consolátio miserórum, redémptio//captivórum, liberátio damnatórum, salus dénique universórum filiórum Adam,//totíus géneris tui.///Da, Virgo, respónsum festinánter. Respónde cítius Angelo, immo per//Angelum Dómino. Respónde verbum, et súscipe Verbum: profer tuum, et//cóncipe divínum: emítte transitórium, et ampléctere sempitérnum.///Quid tardas? quid trépidas? Crede, confitére, et súscipe. Sumat humílitas//audáciam, verecúndia fidúciam. Nullátenus cónvenit nunc, ut virginális//simplícitas obliviscátur prudéntiam. In hac sola re ne tímeas, prudens Virgo,//præsumptiónem: quia, etsi grata in siléntio verecúndia, magis tamen nunc in//verbo píetas necessária.///Aperi, Virgo beáta, cor fídei, lábia confessióni, víscera Creatóri. Ecce//desiderátus cunctis géntibus foris pulsat ad óstium. O si te moránte pertransíerit//et rursus incípias dolens quǽrere quem díligit ánima tua! Surge, curre, áperi.//Surge per fidem, curre per devotiónem, áperi per confessiónem.//*Ecce//, inquit,//*ancílla Dómini, fiat mihi secúndum verbum tuum//.
RESPONSORIUM
(Cf. Lc 1, 31. 42)
℟.//Súscipe verbum, Virgo María, quod tibi a Dómino per Angelum//transmíssum est: concípies et páries Deum páriter et hóminem,
*//Ut benedícta//dicáris inter omnes mulíeres.
℣.//Páries quidem fílium et virginitátis non patiéris detriméntum: efficiéris//grávida et eris mater semper intácta.
*//Ut benedícta dicáris inter omnes mulíeres.
Oratio
Deus, cuius ineffábile Verbum, Angelo nuntiánte, Virgo immaculáta suscépit//et, domus divinitátis effécta, Sancti Spíritus luce replétur, quǽsumus, ut nos, eius//exémplo, voluntáti tuæ humíliter adhærére valeámus. Per Dóminum.
DIE 21 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 12-21; 49, 9 b-13
Nova Exodus
Hæc dicit Dóminus://[48,12]//«Audi me, Iacob, et, Israel, quem ego vocávi; ego,//ego primus et ego novíssimus.//[13]//Manus mea fundávit terram, et déxtera mea//expándit cælos; ego voco eos, et stant simul.///[14]//Congregámini, omnes vos et audíte: Quis de eis annuntiávit hæc? Dóminus//diléxit eum; fáciet voluntátem suam in Babylóne et bráchium suum in Chaldǽis.///[15]//Ego, ego locútus sum et vocávi eum; addúxi eum, et próspera fuit via eius.//[16]//Accédite ad me et audíte hoc: Non a princípio in abscóndito locútus sum; ex//témpore, ántequam fíeret, ibi eram; et nunc Dóminus Deus misit me cum spíritu//suo».///[17]//Hæc dicit Dóminus, redémptor tuus, Sanctus Israel: «Ego Dóminus Deus//tuus docens te utília, gubérnans te in via, qua ámbulas.///[18]//Utinam attendísses mandáta mea! Facta fuísset sicut flumen pax tua, et//iustítia tua sicut gúrgites maris;//[19]//et fuísset quasi aréna semen tuum, et stirps úteri//tui ut lapílli eius; non interísset et non fuísset attrítum nomen eius a fácie mea.///[20]//Egredímini de Babylóne, fúgite a Chaldǽis, in voce exsultatiónis//annuntiáte; audítum fácite hoc, efférte illud usque ad extréma terræ, dícite://“Redémit Dóminus servum suum Iacob”.//[21]//Non sitiérunt, cum per desértum//dúceret eos; aquam de petra prodúxit eis et scidit petram, et fluxérunt aquæ.///[49,9b]//Super vias pascéntur, et in ómnibus cóllibus decalvátis páscua eórum;//[10]//non esúrient neque sítient, et non percútiet eos æstus vel sol, quia miserátor//eórum reget eos et ad fontes aquárum addúcet eos.//[11]//Et ponam omnes montes//meos in viam, et sémitæ meæ exaltabúntur.///[12]//Ecce isti de longe vénient, et ecce illi ab aquilóne et mari, et isti de terra//Sinim».//[13]//Laudáte, cæli, et exsúlta, terra; iubiláte, montes, laudem, quia//consolátur Dóminus pópulum suum et páuperum suórum miserétur.
RESPONSORIUM
(Cf. Is 49, 13; Ps 71 (72), 7)
℟.//Læténtur cæli et exsúltet terra; iubiláte, montes, laudem; quia Dóminus//noster véniet
*//Et páuperum suórum miserébitur.
℣.//Oriétur in diébus eius iustítia et abundántia pacis.
*//Et páuperum suórum//miserébitur.
LECTIO ALTERA
Ex Expositióne sancti Ambrósii epíscopi in Lucam
(Lib. 2, 19. 22-23. 26-27: CCL 14, 39-42)
De visitatione Beatæ Mariæ Virginis
Angelus, cum abscóndita nuntiáret, ut fides astruerétur exémplo, senióris//féminæ sterilísque concéptum Vírgini Maríæ nuntiávit, ut possíbile Deo omne//quod ei placúerit asséreret.///Ubi audívit hoc María, non quasi incrédula de oráculo nec quasi incérta de//núntio nec quasi dúbitans de exémplo, sed quasi læta pro voto, religiósa pro//offício, festína pro gáudio in montána perréxit.///Quo enim iam Deo plena nisi ad superióra cum festinatióne conténderet?//Nescit tarda molímina Sancti Spíritus grátia. Cito quoque advéntus Maríæ et//præséntiæ domínicæ benefícia declarántur; simul enim//*ut audívit salutatiónem//*Maríæ Elísabeth, exsultávit infans in útero eius et repléta est Spíritu Sancto//.///Vide distinctiónem singulorúmque verbórum proprietátes. Vocem prior//Elísabeth audívit, sed Ioánnes prior grátiam sensit: illa natúræ órdine audívit, iste//exsultávit ratióne mystérii; illa Maríæ, iste Dómini sensit advéntum, fémina//mulíeris et pignus pígnoris; istæ grátiam loquúntur, illi intus operántur//pietatísque mystérium matérnis adoriúntur proféctibus duplicíque miráculo//prophétant matres spíritu parvulórum.///Exsultávit infans, repléta mater est. Non prius mater repléta quam fílius, sed,//cum fílius esset replétus Spíritu Sancto, replévit et matrem. Exsultávit Ioánnes,//exsultávit et Maríæ spíritus. Exsultánte Ioánne replétur Elísabeth, Maríam tamen//non repléri Spíritu, sed spíritum eius exsultáre cognóvimus —//incomprehensíbilis enim incomprehensibíliter operabátur in matre — et illa post//concéptum replétur, ista ante concéptum.//*Beáta//, inquit,//*quæ credidísti//.///Sed et vos beáti, qui audístis et credidístis; quæcúmque enim credíderit//ánima, et cóncipit et génerat Dei Verbum et ópera eius agnóscit.///Sit in síngulis Maríæ ánima, ut magníficet Dóminum; sit in síngulis spíritus//Maríæ, ut exsúltet in Deo; si secúndum carnem una mater est Christi, secúndum//fidem tamen ómnium fructus est Christus; omnis enim ánima áccipit Dei//Verbum, si tamen immaculáta et immúnis a vítiis intemeráto castimóniam//pudóre custódiat.///Quæcúmque ígitur talis esse potúerit ánima magníficat Dóminum, sicut//ánima Maríæ magnificávit Dóminum et exsultávit spíritus eius in Deo salutári.///Magnificátur enim Dóminus, sicut et álibi legístis://*Magnificáte Dóminum//*mecum//, non quo Dómino áliquid humána voce possit adiúngi, sed quia//magnificátur in nobis: imágo enim Dei Christus est, et ídeo, si quid iustum//religiosúmque fécerit ánima, illam imáginem Dei, ad cuius est similitúdinem//creáta, magníficat, et ídeo, dum magníficat eam, magnitúdinis eius quadam//participatióne sublímior fit.
RESPONSORIUM
(Lc 1, 45. 46; Ps 65 (66), 16)
℟.//Beáta quæ credidísti, quóniam perficiéntur in te quæ dicta sunt tibi a//Dómino. Et ait María:
*//Magníficat ánima mea Dóminum.
℣.//Veníte et audíte et narrábo quanta fecit Deus ánimæ meæ.
*//Magníficat//ánima mea Dóminum.
Oratio
Preces pópuli tui, quǽsumus, Dómine, cleménter exáudi, ut qui de Unigéniti//tui in nostra carne advéntu lætántur, cum vénerit in sua maiestáte, ætérnæ vitæ//prǽmium consequántur. Per Dóminum.
DIE 22 DECEMBRIS
Ad Officium lectionis
LECTIO PRIOR
De libro Isaíæ prophétæ
49, 14 — 50, 1
Restauratio Sion
[49,14]//Dixit Sion: «Derelíquit me Dóminus, et Dóminus oblítus est mei».//[15]//Numquid oblivísci potest múlier infántem suum, ut non misereátur fílio úteri//sui? Et si illa oblíta fúerit, ego tamen non oblivíscar tui.///[16]//Ecce in mánibus meis descrípsi te; muri tui coram me semper.//[17]//Festínant//structóres tui; destruéntes te et dissipántes a te exíbunt.///[18]//Leva in circúitu óculos tuos et vide: omnes isti congregáti sunt, venérunt//tibi. «Vivo ego, dicit Dóminus, quia ómnibus his velut ornaménto vestiéris et//circúmdabis tibi eos quasi sponsa».//[19]//Quia ruínæ tuæ et solitúdines tuæ et terra//evérsa: nunc angústa eris præ habitatóribus; et longe erunt, qui devorábant te.//[20]//Adhuc dicent in áuribus tuis fílii orbitátis tuæ: «Angústus est mihi locus; fac//spátium mihi, ut hábitem».//[21]//Et dices in corde tuo: «Quis génuit mihi istos? Ego//orbáta et non páriens, transmigráta et captíva; et istos quis enutrívit? Ecce ego//relícta eram sola; et isti ubi erant?».///[22]//Hæc dicit Dóminus Deus: «Ecce levábo ad gentes manum meam et ad//pópulos exaltábo signum meum; et áfferent fílios tuos in ulnis, et fíliæ tuæ super//úmeros portabúntur.//[23]//Et erunt reges nutrícii tui, et regínæ nutríces tuæ; vultu in//terram demísso adorábunt te et púlverem pedum tuórum lingent. Et scies quia//ego Dóminus: non confundéntur, qui sperant in me».///[24]//Numquid tollétur a forti præda, aut, quod captum fúerit, a robústo salvári//póterit?//[25]//Quia hæc dicit Dóminus: «Equidem et captívus a forti tollétur, et, quod//ablátum fúerit a robústo, salvábitur; cum his, qui contendébant tecum, ego//conténdam et fílios tuos ego salvábo.///[26]//Et cibábo hostes tuos cárnibus suis, et quasi musto sánguine suo//inebriabúntur; et sciet omnis caro quia ego Dóminus salvátor tuus et redémptor//tuus Fortis Iacob».///[50,1]//Hæc dicit Dóminus: «Ubinam est liber repúdii matris vestræ, quo dimísi//eam? Aut quis est créditor meus, cui véndidi vos? Ecce in iniquitátibus vestris//vénditi estis, et in sceléribus vestris dimíssa est mater vestra».
RESPONSORIUM
(Is 49, 15; cf. Ps 26 (27), 10)
℟.//Numquid oblivísci potest múlier infántem suum, ut non misereátur fílio//úteri sui?
*//Et si mater oblíta fúerit, ego tamen non oblivíscar tui, dicit Dóminus.
℣.//Pater meus et mater mea dereliquérunt me, tu autem, Dómine, assumpsísti//me.
*//Et si mater oblíta fúerit, ego tamen non oblivíscar tui, dicit Dóminus.
LECTIO ALTERA
Ex Expositióne sancti Bedæ Venerábilis presbýteri in Lucam
(Lib. 1, 46-55: CCL 120, 37-39)
Magnificat
*Et ait María: Magníficat ánima mea Dóminum et exsultávit spíritus meus in//*Deo salutári meo.///Tanto, inquit, me Dóminus tamque inaudíto múnere sublimávit, quod non//ullo linguæ offício explicári, sed ipso vix íntimi péctoris afféctu váleat//comprehéndi, et ídeo totas ánimæ vires in agéndis gratiárum láudibus óffero,//totum in contemplánda magnitúdine eius, cui non est finis, quicquid vivo, séntio,//discérno, gratulánter impéndo, quia et eiúsdem Iesu, id est salutáris, spíritus//meus ætérna divinitáte lætátur, cuius mea caro temporáli conceptióne fetátur.///*Quia fecit mihi magna qui potens est et sanctum nomen eius.///Ad inítium cárminis réspicit ubi dictum est://*Magníficat ánima mea//*Dóminum//. Sola quippe ánima illa, cui Dóminus magna fácere dignátur, dignis//eum præcóniis magnificáre et ad consórtes eiúsdem voti ac propósiti potest//cohortándo dícere://*Magnificáte Dóminum mecum et exaltémus nomen eius in//*ínvicem//.///Nam qui Dóminum, quem cognóvit, quantum in se est magnificáre et nomen//eius sanctificáre contémpserit,//*mínimus vocábitur in regno cælórum.//Sanctum//autem nomen eius vocátur, quia singuláris cúlmine poténtiæ transcéndit omnem//creatúram atque ab univérsis quæ fecit longe segregátur.///*Suscépit Israel púerum suum, memorátus misericórdiæ suæ.///Pulchre púerum Dómini appéllat Israel, qui ab eo sit ad salvándum//suscéptus, obœdiéntem vidélicet et húmilem, iuxta quod Osée dicit://*Quia puer//*Israel et diléxi eum//.///Nam qui contémnit humiliári, non potest útique salvári nec dícere cum//Prophéta://*Ecce enim Deus ádiuvat me et Dóminus suscéptor est ánimæ meæ//.//*Quicúmque autem humiliáverit se sicut párvulus, hic est maior in regno//*cælórum.///*Sicut locútus est ad patres nostros, Abraham et sémini eius in sǽcula.///Semen Abrahæ non carnále sed spiritále signíficat, id est non eius tantum//carne progénitos, sed sive in circumcisióne seu in præpútio fídei illíus vestígia//secútos. Nam et ipse in præpútio pósitus crédidit, reputatúmque est ei ad//iustítiam.///Advéntus ergo Salvatóris Abrahæ est et sémini eius in sǽcula promíssus, hoc//est fíliis promissiónis, quibus dícitur://*Si autem vos Christi, ergo Abrahæ semen//*estis secúndum promissiónem herédes.///Bene autem vel Dómini vel Ioánnis exórtum matres prophetándo prævéniunt,//ut sicut peccátum a muliéribus cœpit, ita étiam bona a muliéribus incípiant, et//quæ per uníus deceptiónem périit, duábus certátim præconántibus mundo vita//reddátur.
RESPONSORIUM
(Lc 1, 48-50)
℟.//Beátam me dicent omnes generatiónes:
*//Quia fecit mihi Dóminus magna//qui potens est et sanctum nomen eius.
℣.//Et misericórdia eius in progénies et progénies timéntibus eum.
*//Quia fecit//mihi Dóminus magna qui potens est et sanctum nomen eius.
Oratio
Deus, qui hóminem delápsum in mortem conspíciens, Unigéniti tui advéntu//redímere voluísti, præsta, quǽsumus, ut qui húmili eius incarnatiónem devotióne//faténtur, ipsíus étiam Redemptóris consórtia mereántur. Per Dóminum.
DIE 23 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 1-11
Salus filiis Abrahæ promittitur
[1]//Audíte me, qui sequímini iustítiam, qui quǽritis Dóminum; atténdite ad//petram, unde excísi estis, et ad cavérnam laci, de qua præcísi estis.///[2]//Atténdite ad Abraham patrem vestrum et ad Saram, quæ péperit vos; quia//unum vocávi eum et benedíxi ei et multiplicávi eum.///[3]//Consolátur enim Dóminus Sion, consolátur omnes ruínas eius; et ponit//desértum eius quasi Eden et solitúdinem eius quasi hortum Dómini. Gáudium et//lætítia inveniétur in ea, gratiárum actio et vox laudis.///[4]//Atténdite ad me, pópule meus, et, natiónes, me audíte, quia lex a me éxiet,//et iudícium meum in lucem populórum státuam.//[5]//Prope est iustítia mea, egréssa//est salus mea, et bráchia mea pópulos iudicábunt; in me ínsulæ sperábunt et ad//bráchium meum atténdent.///[6]//Leváte in cælum óculos vestros et inspícite in terram deórsum, quia cæli//sicut fumus liquéscent, et terra sicut vestiméntum atterétur, et habitatóres eius//sicut hæc interíbunt. Salus autem mea in sempitérnum erit, et iustítia mea non//defíciet.///[7]//Audíte me, qui scitis iustítiam, pópule, in cuius corde est lex mea: nolíte//timére oppróbrium hóminum et blasphémias eórum ne metuátis.//[8]//Sicut enim//vestiméntum sic cómedet eos vermis, et sicut lanam sic devorábit eos tínea;//iustítia autem mea in sempitérnum erit et salus mea in generatiónes//generatiónum.///[9]//Consúrge, consúrge, indúere fortitúdinem, bráchium Dómini; consúrge sicut//in diébus antíquis, in generatiónibus sæculórum. Numquid non tu percussísti//Rahab, vulnerásti dracónem?//[10]//Numquid non tu siccásti mare, aquam abýssi//veheméntis, qui posuísti profúndum maris viam, ut transírent liberáti?///[11]//Et redémpti a Dómino reverténtur et vénient in Sion laudántes; et lætítia//sempitérna super cápita eórum, gáudium et lætítiam obtinébunt; fúgiet dolor et//gémitus.
RESPONSORIUM
(Cf. Is 51, 4-5; 35, 10)
℟.//Atténdite ad me, pópule meus et tribus mea, me audíte;
*//Prope est Iustus//meus, egréssus est Salvátor meus.
℣.//Et nunc qui redémpti sunt a Dómino reverténtur et vénient in Sion//laudántes.
*//Prope est Iustus meus, egréssus est Salvátor meus.
LECTIO ALTERA
Ex Tractátu sancti Hippólyti presbýteri Contra hǽresim Noéti
(Cap. 9-12: PG 10, 815-819)
Manifestatio sacramenti absconditi
Unus Deus est, quem non aliúnde, fratres, agnóscimus, quam ex sanctis//Scriptúris. Quæcúmque ergo divínæ Scriptúræ prǽdicant, sciámus; et//quæcúmque docent, cognoscámus: et sicut Pater vult credi, sic credámus; et sicut//vult Fílium glorificári, sic glorificémus; et sicut vult donári Spíritum Sanctum,//sic accipiámus. Non secúndum própriam voluntátem, neque secúndum próprium//sensum, neque vim inferéntes iis quæ a Deo data sunt; sed quómodo ipse per//sanctas Scriptúras docére vóluit, sic intellegámus.///Deus, solus cum esset, nihílque sibi coǽvum habéret, vóluit mundum//effícere. Et mundum cógitans ac volens et dicens effécit; continuóque éxstitit ei//factus sicut vóluit, et sicut vóluit, perfécit. Satis ígitur nobis est scire solum, nihil//esse Deo coǽvum. Nihil erat præter ipsum; ipse solus, multus erat. Nec enim//erat sine ratióne, sine sapiéntia, sine poténtia, sine consílio. Omnia erant in eo://ipse erat ómnia. Quando vóluit, et quómodo vóluit, osténdit Verbum suum//tempóribus apud eum definítis; per quod ómnia fecit.///Quod Verbum cum in se habéret, essétque mundo creáto inaspectábile, fecit//aspectábile, emíttens priórem vocem; et lumen ex lúmine génerans, deprómpsit//ipsi creatúræ Dóminum, sensum suum; et qui prius ipsi tantum erat visíbilis,//mundo autem invisíbilis, hunc visíbilem facit, ut mundus, cum eum qui appáruit//vidéret, salvus fíeri posset.///Hoc vero mens est, quod pródiens in mundum, osténsum est puer Dei.//Omnia ígitur per ipsum, ipse autem solus ex Patre.///Hic autem dedit legem et prophétas; et dando coégit hos per Spíritum//Sanctum loqui, ut accipiéntes virtútis patérnæ inspiratiónem, consílium et//voluntátem Patris nuntiárent.///Factum est ígitur maniféstum Verbum, sicut ait beátus Ioánnes. Répetit enim//summátim quæ a prophétis dicta sunt, demónstrans hoc esse Verbum per quod//ómnia facta sunt. Sic enim ait://*In princípio erat Verbum et Verbum erat apud//*Deum et Deus erat Verbum. Omnia per ipsum facta sunt et sine ipso factum est//*nihil//. Et infra ait://*Mundus per ipsum factus est et mundus eum non cognóvit. In//*própria venit et sui eum non recepérunt.
RESPONSORIUM
(Cf. Is 9, 5. 6; Lc 1, 32; Io 1, 4)
℟.//Nascétur nobis párvulus et vocábitur Deus fortis:
*//Ipse sedébit super//thronum David patris sui et imperábit: cuius potéstas super úmerum eius.
℣.//In ipso vita erat et vita erat lux hóminum.
*//Ipse sedébit super thronum//David patris sui et imperábit: cuius potéstas super úmerum eius.
Oratio
Omnípotens sempitérne Deus, nativitátem Fílii tui secúndum carnem//propinquáre cernéntes, quǽsumus, ut nobis indígnis fámulis tuis misericórdiam//præstet Verbum, quod ex Vírgine María dignátum est caro fíeri et habitáre in//nobis. Qui tecum.
DIE 24 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 17 — 52, 1-2. 7-10
Ierusalem evangelizatur
[51,17]//Eleváre, eleváre, consúrge, Ierúsalem, quæ bibísti de manu Dómini//cálicem iræ eius; póculum sopóris bibísti, epotásti.//[18]//Non est qui susténtet eam ex//ómnibus fíliis, quos génuit; et non est qui apprehéndat manum eius ex ómnibus//fíliis, quos enutrívit.///[19]//Duo sunt quæ occurrérunt tibi; quis contristábitur super te? Vástitas et//contrítio et fames et gládius; quis consolábitur te?//[20]//Fílii tui defecérunt, iácent in//cápite ómnium viárum sicut oryx illaqueátus, pleni indignatióne Dómini,//increpatióne Dei tui.///[21]//Idcírco audi hoc, paupércula et ébria, sed non a vino.//[22]//Hæc dicit dominátor//tuus, Dóminus et Deus tuus, qui conténdit pro pópulo suo:///«Ecce tuli de manu tua cálicem sopóris, póculum indignatiónis meæ; non//adícies, ut bibas illum ultra.//[23]//Et ponam illum in manu eórum, qui te//humiliavérunt et dixérunt tibi: “Incurváre, ut transeámus”; et ponébas ut terram//dorsum tuum et quasi viam transeúntibus».///[52,1]//Consúrge, consúrge, indúere fortitúdine tua, Sion; indúere vestiméntis//glóriæ tuæ, Ierúsalem, cívitas sanctitátis, quia non adíciet ultra ut pertránseat per//te incircumcísus et immúndus.///[2]//Excútere de púlvere, consúrge, captíva Ierúsalem; solve víncula colli tui,//captíva fília Sion.///[7]//Quam pulchri super montes pedes annuntiántis, prædicántis pacem,//annuntiántis bonum, prædicántis salútem, dicéntis Sion: «Regnávit Deus tuus!».//[8]//Vox speculatórum tuórum: levavérunt vocem, simul exsultábunt, quia óculo ad//óculum vidébunt, cum redíerit Dóminus ad Sion.///[9]//Gaudéte et exsultáte simul, desérta Ierúsalem, quia consolátus est Dóminus//pópulum suum, redémit Ierúsalem.//[10]//Nudávit Dóminus bráchium sanctum suum//in óculis ómnium géntium; et vidébunt omnes fines terræ salutáre Dei nostri.
RESPONSORIUM
(Cf. Ex 19, 10. 11; Deut 7, 15; Dan 9, 24)
℟.//Sanctificámini, fílii Israel, dicit Dóminus: die enim crástina descéndet//Dóminus,
*//Et áuferet a vobis omnem languórem.
℣.//Crástina die delébitur iníquitas terræ et regnábit super nos Salvátor//mundi.
*//Et áuferet a vobis omnem languórem.
LECTIO ALTERA
Ex Sermónibus sancti Augustíni epíscopi
(Sermo 185: PL 38, 997-999)
Veritas de terra orta est et iustitia de cælo prospexit
Expergíscere, homo: pro te Deus factus est homo.//*Surge, qui dormis, et//*exsúrge a mórtuis, et illuminábit te Christus//. Pro te, inquam, Deus factus est//homo.///In ætérnum mórtuus esses, nisi in témpore natus esset. Numquam liberaréris//a carne peccáti, nisi suscepísset similitúdinem carnis peccáti. Perpétua te//possidéret miséria, nisi fíeret hæc misericórdia. Non revixísses, nisi tuæ morti//convenísset. Defecísses, nisi subvenísset. Perísses, nisi venísset.///Celebrémus læti nostræ salútis et redemptiónis advéntum. Celebrémus//festum diem, quo magnus et ætérnus dies ex magno et ætérno die venit in hunc//nostrum tam brevem temporálem diem.///Hic//*est nobis factus iustítia et sanctificátio et redémptio: ut, quemádmodum//*scriptum est: Qui gloriátur, in Dómino gloriétur.///*Véritas ergo de terra orta est//: Christus qui dixit://*Ego sum véritas//, de Vírgine//natus est.//*Et iustítia de cælo prospéxit//: quóniam credens in eum qui natus est,//non homo a se ipso, sed a Deo iustificátus est.///*Véritas de terra orta est://quia//*Verbum caro factum est.////*Et iustítia de cælo//*prospéxit//: quia//*omne datum óptimum et omne donum perféctum desúrsum est//.///*Véritas de terra orta est//, caro de María.//*Et iustítia de cælo prospéxit//: quia//*non potest homo accípere quidquam, nisi fúerit ei datum de cælo.///*Iustificáti ex fide, pacem habeámus ad Deum://quia//*iustítia et pax osculátæ//*sunt ínvicem. Per Dóminum nostrum Iesum Christum://quia//*Véritas de terra orta//*est//.//*Per quem et accéssum habémus in grátiam istam, in qua stamus, et//*gloriámur in spe glóriæ Dei//. Non ait: «glóriæ nostræ»; sed,//*glóriæ Dei//: quia//*iustítia//non de nobis procéssit, sed//*de cælo prospéxit//. Ergo//*qui gloriátur//, non in//se, sed//*in Dómino gloriétur//.///Hinc enim et nato ex Vírgine Dómino præcónium vocis angélicæ factum est://*Glória in excélsis Deo et in terra pax homínibus bonæ voluntátis//.///In terra enim pax unde, nisi quia//*Véritas de terra orta est//, id est, Christus de//carne natus est? Et//*ipse est pax nostra qui fecit útraque unum://ut essémus//hómines bonæ voluntátis, suáviter conéxi vínculo unitátis.///In hac ígitur grátia gaudeámus, ut sit glória nostra testimónium consciéntiæ//nostræ: ubi non in nobis, sed in Dómino gloriémur. Hinc enim dictum est,//*Glória//*mea et exáltans caput meum//. Nam quæ maior grátia Dei nobis pótuit illucéscere,//quam ut, habens unigénitum Fílium, fáceret eum hóminis Fílium, atque ita//vicíssim hóminis fílium fáceret Dei fílium?///Quære méritum, quære causam, quære iustítiam; et vide utrum invénias nisi//grátiam.
RESPONSORIUM
(Is 11, 1. 5. 2)
℟.//Egrediétur virga de stirpe Iesse et flos de radíce eius ascéndet:
*//Et erit//iustítia cíngulum lumbórum eius et fides cinctórium renum eius.
℣.//Et requiéscet super eum Spíritus Dómini: spíritus sapiéntiæ et intelléctus,//spíritus consílii et fortitúdinis.
*//Et erit iustítia cíngulum lumbórum eius et fides//cinctórium renum eius.
Oratio
Festína, quǽsumus, ne tardáveris, Dómine Iesu, ut advéntus tui//consolatiónibus sublevéntur, qui in tua pietáte confídunt. Qui vivis.
IN NATIVITATE DOMINI
Ad Officium lectionis
LECTIO PRIOR
De libro Isaíæ prophétæ
11, 1-10
Radix Iesse
æc dicit Dóminus Deus://[1]//Egrediétur virga de stirpe Iesse//et flos de radíce eius ascéndet;//[2]//et requiéscet super eum spíritus Dómini://spíritus sapiéntiæ et intelléctus,//spíritus consílii et fortitúdinis,//spíritus sciéntiæ et timóris Dómini;//[3]//et delíciæ eius in timóre Dómini.//Non secúndum visiónem oculórum iudicábit//neque secúndum audítum áurium decérnet;//[4]//sed iudicábit in iustítia páuperes//et decérnet in æquitáte pro mansuétis terræ;//et percútiet terram virga oris sui//et spíritu labiórum suórum interfíciet ímpium.//[5]//Et erit iustítia cíngulum lumbórum eius,//et fides cinctórium renum eius.//[6]//Habitábit lupus cum agno,//et pardus cum hædo accubábit;//vítulus et leo simul saginabúntur,//et puer párvulus minábit eos.//[7]//Vítula et ursus pascéntur,//simul accubábunt cátuli eórum;//et leo sicut bos cómedet páleas.//[8]//Et ludet infans ab úbere//super forámine áspidis;//et in cavérnam réguli,//qui ablactátus fúerit, manum suam mittet.//[9]//Non nocébunt et non occídent//in univérso monte sancto meo,//quia plena erit terra sciéntia Dómini,//sicut aquæ mare opériunt.//[10]//In die illa radix Iesse//stat in signum populórum;//ipsam gentes requírent,//et erit sedes eius gloriósa.
RESPONSORIUM

℟.//Hódie nobis cælórum Rex de Vírgine nasci dignátus est, ut hóminem//pérditum ad cæléstia regna revocáret:
*//Gaudet exércitus angelórum: quia salus//ætérna humáno géneri appáruit.
℣.//Glória in excélsis Deo et in terra pax homínibus bonæ voluntátis.
*//Gaudet//exércitus angelórum: quia salus ætérna humáno géneri appáruit.
LECTIO ALTERA
Ex Sermónibus sancti Leónis Magni papæ
(Sermo 1 in Nativitate Domini, 1-3: PL 54, 190-193)
Agnosce, o christiane, dignitatem tuam!
Salvátor noster, dilectíssimi, hódie natus est, gaudeámus. Neque enim locum//fas est ibi esse tristítiæ, ubi natális est vitæ; quæ, consúmpto mortalitátis timóre,//nobis íngerit de promíssa æternitáte lætítiam.///Nemo ab huius alacritátis participatióne secérnitur, una cunctis lætítiæ//commúnis est rátio: quia Dóminus noster, peccáti mortísque destrúctor, sicut//nullum a reátu líberum répperit, ita liberándis ómnibus venit. Exsúltet sanctus,//quia propínquat ad palmam. Gáudeat peccátor, quia invitátur ad véniam.//Animétur gentílis, quia vocátur ad vitam.///Dei namque Fílius secúndum plenitúdinem témporis, quam divíni consílii//inscrutábilis altitúdo dispósuit, reconciliándam auctóri suo natúram géneris//assúmpsit humáni, ut invéntor mortis diábolus, per ipsam qua vícerat, vincerétur.///Ab exsultántibus ergo ángelis, nascénte Dómino,//*Glória in excélsis Deo//cánitur, et//*pax in terra bonæ voluntátis homínibus//nuntiátur. Vident enim//cæléstem Ierúsalem ex ómnibus mundi géntibus fabricári: de quo inenarrábili//divínæ pietátis ópere, quantum lætári debet humílitas hóminum, cum tantum//gáudeat sublímitas angelórum?///Agámus ergo, dilectíssimi, grátias Deo Patri, per Fílium eius, in Spíritu//Sancto, qui propter multam misericórdiam suam, qua diléxit nos, misértus est//nostri;//*et cum essémus mórtui peccátis, convivificávit nos Christo//, ut essémus in//ipso nova creatúra, novúmque figméntum.///Deponámus ergo véterem hóminem cum áctibus suis; et adépti//participatiónem generatiónis Christi, carnis renuntiémus opéribus.///Agnósce, o christiáne, dignitátem tuam, et, divínæ consors factus natúræ,//noli in véterem vilitátem degéneri conversatióne redíre. Meménto cuius cápitis et//cuius córporis sis membrum. Reminíscere quia érutus de potestáte tenebrárum,//translátus es in Dei lumen et regnum.///Per baptísmatis sacraméntum Spíritus Sancti factus es templum: noli tantum//habitatórem pravis de te áctibus effugáre, et diáboli te íterum subícere servitúti://quia prétium tuum sanguis est Christi.
RESPONSORIUM

℟.//Hódie nobis de cælo pax vera descéndit:
*//Hódie per totum mundum//mellíflui facti sunt cæli.
℣.//Hódie illúxit dies redemptiónis novæ, præparatiónis antíquæ, felicitátis//ætérnæ.
*//Hódie per totum mundum mellíflui facti sunt cæli.
Oratio
Deus, qui humánæ substántiæ dignitátem et mirabíliter condidísti et//mirabílius reformásti, da, quǽsumus, nobis eius divinitátis esse consórtes, qui//humanitátis nostræ fíeri dignátus est párticeps. Qui tecum vivit.
SANCTÆ FAMILIÆ IESU, MARIÆ ET IOSEPH
Ad Officium lectionis
LECTIO PRIOR
De Epístola beáti Pauli apóstoli ad Ephésios
5, 21 — 6, 4
De vita christiana in familia
Fratres://[5,21]//Subiécti ínvicem estóte in timóre Christi.//[22]//Mulíeres viris suis sicut//Dómino,//[23]//quóniam vir caput est mulíeris, sicut et Christus caput est ecclésiæ,//ipse salvátor córporis.//[24]//Sed ut ecclésia subiécta est Christo, ita et mulíeres viris//in ómnibus.///[25]//Viri, dilígite uxóres, sicut et Christus diléxit ecclésiam et seípsum trádidit//pro ea,//[26]//ut illam sanctificáret mundans lavácro aquæ in verbo,//[27]//ut exhibéret ipse//sibi gloriósam ecclésiam non habéntem máculam aut rugam aut áliquid//eiúsmodi, sed ut sit sancta et immaculáta.//[28]//Ita et viri debent dilígere uxóres suas//ut córpora sua. Qui suam uxórem díligit, seípsum díligit;//[29]//nemo enim umquam//carnem suam ódio hábuit, sed nutrit et fovet eam sicut et Christus ecclésiam,//[30]//quia membra sumus córporis eius.//[31]//Propter hoc relínquet homo patrem et//matrem et adhærébit uxóri suæ et erunt duo in carne una.//[32]//Mystérium hoc//magnum est; ego autem dico de Christo et ecclésia!//[33]//Verúmtamen et vos sínguli//unusquísque suam uxórem sicut seípsum díligat; uxor autem tímeat virum.///[6,1]//Fílii, obœdíte paréntibus vestris in Dómino, hoc enim est iustum.//[2]//Honóra//patrem tuum et matrem, quod est mandátum primum cum promissióne,//[3]//ut bene//sit tibi et sis longǽvus super terram.//[4]//Et, patres, nolíte ad iracúndiam provocáre//fílios vestros, sed educáte illos in disciplína et correptióne Dómini.
RESPONSORIUM
(Eph 6, 1-2. 3; Lc 2, 51)
℟.//Fílii, obœdíte paréntibus vestris in Dómino, hoc enim est iustum;
*//Honóra//patrem tuum et matrem tuam.
℣.//Descéndit Iesus cum María et Ioseph; et venit Názareth et erat súbditus//illis.
*//Honóra patrem tuum et matrem tuam.
LECTIO ALTERA
Ex Allocutiónibus Pauli papæ Sexti
(Allocutio habita Nazareth 5 ianuarii 1964)
Exemplum Nazareth
Nazaréna domus schola est, in qua íncipit Christi vita dignósci: Evangélii//nempe schola.///Hic enim primum aspícere díscimus, audíre, meditári, pénitus perspícere quæ//in simplicíssima hac et humíllima pulcherrimáque Fílii Dei revelatióne vis alta//insit et arcána. Sed et imitári fortásse sensim díscimus.///Hic quidem ratiónem viámque percípimus, qua Christus quis sit fácile//cognoscámus. Hic appríme intellégimus quantum ea consideránda sint, quæ//illíus in nobis habitatiónem respíciunt ac véluti inclúdunt, loca vidélicet,//témpora, mores, sermo, sacri ritus, ómnia dénique, quibus Iesus est usus ut se//mundo fáceret maniféstum. Omnia hic vocem, ómnia significatiónem habent.///Hic profécto, hac in schola, perspícimus cur spiritális tenénda sit disciplína,//si quis Evangélii sequi doctrínam atque Christi cúpiat esse discípulus.///O quómodo ad nostram libénter redíre vellémus infántiam, nosque Nazarénæ//huic húmili eidémque sublími scholæ rursus commíttere! quam veheménter//gestirémus nostrum redintegráre stúdium ad veram vitæ sciéntiam iuxta Maríam//et ad divinárum veritátum intellegéntiam comparándam!///At hic nónnisi peregríni consídimus, votúmque hoc depónere cógimur, quo//institutiónem numquam absolútam ad noscéndum Evangélium hac in domo//pergámus. Non tamen abíbimus quin festinánter, ac véluti furtim, breves//quosdam e Nazaréna sede mónitus referámus.///Siléntium enim hæc docet in primis. Utinam óptima in nobis reviréscat//siléntii æstimátio, mirándi nempe huius ac necessárii mentis hábitus, dum in//æstuánti ætátis nostræ nimiúmque exagitáta vita tot vociferatiónibus, strepítibus,//clamóribus impugnámur. O Nazarénum siléntium, doce nos in bonis esse//cogitatiónibus defíxos, ad interióra spíritus inténtos, ad secréta Dei consília//verorúmque mandáta magistrórum audiénda probe parátos; doce nos quantum//opus sint atque váleant præparatiónes, stúdium, meditátio, personális intimúsque//ordo vitæ, orátio, quam Deus solus réspicit in occúlto.///Domésticam hic prætérea vivéndi percípimus ratiónem. Nos sane Názareth//admóneat quid sit família, quid eius commúnio dilectiónis, eius gravis ac nítida//pulchritúdo, sacra eius inviolabilísque propríetas; demónstret quam dulcis in//família sit institútio, pro qua nihil áliud substítui possit; edóceat quod sit eius in//sociáli órdine natívum offícium.///Operis dénique hic cognóscimus disciplínam. O Nazaréna sedes, fabri Fílii//domus, hic potíssimum sevéram quidem sed redemptrícem labóris humáni legem//intellégere optámus et celebráre; labóris hic dignitátem sic instauráre, ut ab//ómnibus sentiátur; illud hoc in tecto commemoráre, non posse labórem//semetípsum finem sibi esse, sed suam libertátem præstantiámque súmere non//tantum ex suo quod vocant moménto œconómico, verum ex iis étiam rebus,//quibus ad præclárum finem ipse dirígitur; hic dénique totíus mundi operáriis//salútem vólumus nuntiáre, iisdémque magnum exémplar osténdere, divínum//fratrem, prophétam iustárum ómnium, quæ ad eos pertíneant, causárum,//Christum vidélicet Dóminum nostrum.
RESPONSORIUM
(2 Cor 13, 11; Eph 5, 19; Col 3, 23)
℟.//Gaudéte, perfécti estóte, exhortámini, idem sápite, pacem habéte:
*//Cantántes et psalléntes in córdibus vestris Dómino.
℣.//Quodcúmque fácitis ex ánimo operámini, sicut Dómino, et non//homínibus.
*//Cantántes et psalléntes in córdibus vestris Dómino.
Oratio
Deus, qui præclára nobis Sanctæ Famíliæ dignátus es exémpla præbére,//concéde propítius, ut, domésticis virtútibus caritatísque vínculis illam sectántes,//in lætítia domus tuæ prǽmiis fruámur ætérnis. Per Dóminum.
DIE 27 DECEMBRIS
Ad Officium lectionis
LECTIO PRIOR
De Epístola prima beáti Ioánnis apóstoli
1, 1 — 2, 3
Verbum vitæ et lux Dei
[1,1]//Quod fuit ab inítio, quod audívimus, quod vídimus óculis nostris, quod//perspéximus, et manus nostræ contrectavérunt de verbo vitæ//[2]//— et vita appáruit,//et vídimus et testámur et annuntiámus vobis vitam ætérnam, quæ erat coram//Patre et appáruit nobis —//[3]//quod vídimus et audívimus, annuntiámus et vobis, ut//et vos communiónem habeátis nobíscum. Commúnio autem nostra est cum Patre//et cum Fílio eius Iesu Christo.//[4]//Et hæc scríbimus nos, ut gáudium nostrum sit//plenum.//[5]//Et hæc est annuntiátio, quam audívimus ab eo et annuntiámus vobis,//quóniam Deus lux est, et ténebræ in eo non sunt ullæ.///[6]//Si dixérimus quóniam communiónem habémus cum eo et in ténebris//ambulámus, mentímur et non fácimus veritátem;//[7]//si autem in luce ambulémus,//sicut ipse est in luce, communiónem habémus ad ínvicem, et sanguis Iesu Fílii//eius mundat nos ab omni peccáto.///[8]//Si dixérimus quóniam peccátum non habémus, nosmetípsos sedúcimus, et//véritas in nobis non est.//[9]//Si confiteámur peccáta nostra, fidélis est et iustus, ut//remíttat nobis peccáta et emúndet nos ab omni iniustítia.//[10]//Si dixérimus quóniam//non peccávimus, mendácem fácimus eum, et verbum eius non est in nobis.///[2,1]//Filíoli mei, hæc scribo vobis, ut non peccétis. Sed si quis peccáverit,//advocátum habémus ad Patrem, Iesum Christum iustum;//[2]//et ipse est propitiátio//pro peccátis nostris, non pro nostris autem tantum sed étiam pro totíus mundi.///[3]//Et in hoc cognóscimus quóniam nóvimus eum: si mandáta eius servémus.
RESPONSORIUM
(1 Io 1, 2. 4; Io 20, 31)
℟.//Annuntiámus vobis vitam ætérnam, quæ erat coram Patre et appáruit//nobis; et hæc scríbimus nos,
*//Et gáudium nostrum sit plenum.
℣.//Hæc scripta sunt, ut credátis quia Iesus est Christus Fílius Dei; et ut,//credéntes, vitam habeátis in nómine eius.
*//Et gáudium nostrum sit plenum.
LECTIO ALTERA
Ex Tractátibus sancti Augustíni epíscopi in Epístolam Ioánnis
(Tract. 1, 1. 3: PL 35, 1978. 1980)
Manifestata est ipsa Vita in carne
*Quod erat ab inítio, quod audívimus et quod vídimus óculis nostris et manus//*nostræ tractavérunt de Verbo vitæ//. Quis est qui mánibus tractat Verbum, nisi//quia//*Verbum caro factum est et habitávit in nobis?///Hoc autem Verbum, quod caro factum est, ut mánibus tractarétur, cœpit esse//caro ex vírgine María: sed non tunc cœpit Verbum, quia//*quod erat ab inítio//dixit.//Vidéte si non attestátur Epístola sua Evangélio suo, ubi modo audístis.//*In//*princípio erat Verbum et Verbum erat apud Deum.///Forte de Verbo vitæ sic quisque accípiat quasi locutiónem quandam de//Christo, non ipsum corpus Christi, quod mánibus tractátum est. Vidéte quid//sequátur://*Et ipsa vita manifestáta est//. Christus ergo Verbum vitæ.///Et unde manifestáta est? Erat enim ab inítio, sed non erat manifestáta//homínibus: manifestáta autem erat ángelis vidéntibus et tamquam pane suo//cibántibus. Sed quid ait Scriptúra?//*Panem angelórum manducávit homo.///Ergo manifestáta est ipsa Vita in carne; quia in manifestatióne pósita est, ut//res, quæ solo corde vidéri potest, viderétur et óculis, ut corda sanáret. Solo enim//corde vidétur Verbum: caro autem et óculis corporálibus vidétur. Erat unde//viderémus carnem, sed non erat unde viderémus Verbum: factum est Verbum//caro, quam vidére possémus, et sanarétur in nobis unde Verbum viderémus.///*Et testes,//inquit,//*sumus; et annuntiámus vobis vitam ætérnam, quæ erat apud//*Patrem et manifestáta est in nobis//, hoc est: manifestáta est inter nos; quod//apértius dicerétur, manifestáta est nobis.///*Quæ ergo vídimus et audívimus, nuntiámus vobis.//Inténdat cáritas vestra://*quæ ergo vídimus et audívimus, nuntiámus vobis//. Illi vidérunt ipsum Dóminum//præséntem in carne, et audiérunt verba ex ore Dómini, et annuntiavérunt nobis.//Et nos ergo audívimus, sed non vídimus.///Minus ergo sumus felíces quam illi qui vidérunt et audiérunt? Et quómodo//adiúngit://*Ut et vos societátem habeátis nobíscum?//Illi vidérunt, nos non vídimus,//et tamen sócii sumus; quia fidem commúnem tenémus.///*Et socíetas nostra sit cum Deo Patre et Iesu Christo Fílio eius. Et hæc//,//inquit,//*scríbimus vobis, ut gáudium vestrum sit plenum//. Plenum gáudium dicit in//ipsa societáte, in ipsa caritáte, in ipsa unitáte.
RESPONSORIUM

℟.//Iste est Ioánnes, qui supra pectus Dómini in cena recúbuit:
*//Beátus//apóstolus, cui reveláta sunt secréta cæléstia.
℣.//Fluénta Evangélii de ipso sacri domínici péctoris fonte potávit.
*//Beátus//apóstolus, cui reveláta sunt secréta cæléstia.
Oratio
Deus, qui per beátum apóstolum Ioánnem Verbi tui nobis arcána reserásti,//præsta, quǽsumus, ut, quod ille nostris áuribus excellénter infúdit, intellegéntiæ//competéntis eruditióne capiámus. Per Dóminum.
DIE 28 DECEMBRIS
Ad Officium lectionis
LECTIO PRIOR
De libro Exodi
1, 8-16. 22
Cædes infantium Hebræorum in Ægypto
In diébus illis://[8]//Surréxit rex novus super Ægýptum, qui ignorábat Ioseph;//[9]//et//ait ad pópulum suum: «Ecce, pópulus filiórum Israel multus et fórtior nobis est://[10]//veníte, prudénter agámus cum eo, ne forte multiplicétur; et, si ingrúerit contra//nos bellum, addátur inimícis nostris, expugnatísque nobis, egrediátur de terra».//[11]//Præpósuit ítaque eis magístros óperum, ut afflígerent eos onéribus;//ædificaverúntque urbes promptuárias pharaóni, Phithom et Ramésses.//[12]//Quantóque opprimébant eos, tanto magis multiplicabántur et crescébant.//[13]//Formidaverúntque fílios Israel Ægýptii et in servitútem redegérunt eos//[14]//atque//ad amaritúdinem perducébant vitam eórum opéribus duris luti et láteris omníque//famulátu, quo in terræ opéribus premebántur.///[15]//Dixit autem rex Ægýpti obstetrícibus Hebræórum, quarum una vocabátur//Sephra, áltera Phua,//[16]//præcípiens eis: «Quando obstetricábitis Hebrǽas, et partus//tempus advénerit, si másculus fúerit, interfícite eum; si fémina, reserváte».///[22]//Præcépit ergo phárao omni pópulo suo dicens: «Quidquid masculíni sexus//natum fúerit, in flumen proícite; quidquid femínei, reserváte».
RESPONSORIUM
(Is 65, 19; Ap 21, 4. 5)
℟.//Gaudébo in pópulo meo:
*//Non audiétur in eo ultra vox fletus et vox//clamóris.
℣.//Mors ultra non erit, neque luctus, neque clamor, neque dolor. Ecce nova//fácio ómnia.
*//Non audiétur in eo ultra vox fletus et vox clamóris.
LECTIO ALTERA
Ex Sermónibus sancti Quodvultdéus epíscopi
(Sermo 2 de Symbolo: PL 40, 655)
Necdum loquuntur et Christum confitentur
Náscitur infans parvus, Rex magnus. Adducúntur de longínquo magi;//véniunt ut adórent adhuc in præsépi iacéntem, sed in cælo et in terra regnántem.//Annuntiántibus magis Regem natum, turbátur Heródes, et ne regnum perdat, vult//eum occídere, in quem si créderet, et hic secúrus, et in illa vita sine fine regnáret.///Quid times, Heródes, quia audis Regem natum? Non venit ille ut te exclúdat,//sed ut diábolum vincat. Sed tu hæc non intéllegens turbáris et sævis; et ut perdas//unum quem quæris, per tot infántium mortes effíceris crudélis.///Non te ulla píetas plangéntium matrum, aut lugéntium patrum fúnera//filiórum, non mugítus et gémitus révocat infántium. Necas párvulos córpore,//quia te necat timor in corde; et putas, si hoc quod cupis impléveris, diu te posse//vívere, cum ipsam Vitam quæras occídere.///Ille autem fons grátiæ, parvus et magnus, qui in præsépi iacet, thronum tuum//terret: agit per te nesciéntem causas suas, et a captivitáte diáboli ánimas líberat.//Suscépit fílios inimicórum in númerum adoptatórum.///Moriúntur párvuli pro Christo nesciéntes, paréntes plangunt mártyres//moriéntes: ille, nondum loquéntes, idóneos suos éfficit testes. Ecce quómodo//regnat, qui sic regnáre vénerat. Ecce iam líberat liberátor, et salútem præstat//salvátor.///Sed tu, Heródes, nésciens hoc, turbáris et sævis; et dum contra párvulum//sævis, iam illi obséquium præbes, et nescis.///O magnum donum grátiæ! Quibus eórum méritis prǽstitum est ut sic//víncerent infántes? Necdum loquúntur, et Christum confiténtur. Necdum mótibus//membrórum valent suscípere pugnam, et victóriæ iam éfferunt palmam.
RESPONSORIUM
(Cf. Ap 5, 14; 4, 10; 7, 11)
℟.//Adoravérunt vivéntem in sǽcula sæculórum.
*//Mitténtes corónas suas ante//thronum Dómini Dei sui.
℣.//Et cecidérunt in conspéctu throni in fácies suas: et benedixérunt vivéntem//in sǽcula sæculórum.
*//Mitténtes corónas suas ante thronum Dómini Dei sui.
Oratio
Deus, cuius hodiérna die præcónium Innocéntes mártyres non loquéndo, sed//moriéndo conféssi sunt, da, quǽsumus, ut fidem tuam, quam lingua nostra//lóquitur, étiam móribus vita fateátur. Per Dóminum.
DIE 29 DECEMBRIS
Ad Officium lectionis
LECTIO PRIOR
Incipit Epístola beáti Pauli apóstoli ad Colossénses
1, 1-14
Gratiarum actio et precatio
[1]//Paulus apóstolus Christi Iesu per voluntátem Dei et Timótheus frater//[2]//his,//qui sunt Colóssis, sanctis et fidélibus frátribus in Christo: grátia vobis et pax a//Deo Patre nostro.///[3]//Grátias ágimus Deo Patri Dómini nostri Iesu Christi semper pro vobis//orántes,//[4]//audiéntes fidem vestram in Christo Iesu et dilectiónem, quam habétis in//sanctos omnes,//[5]//propter spem, quæ repósita est vobis in cælis, quam ante audístis//in verbo veritátis evangélii,//[6]//quod pervénit ad vos, sicut et in univérso mundo est//fructíficans et crescens sicut et in vobis ex ea die, qua audístis et cognovístis//grátiam Dei in veritáte;//[7]//sicut didicístis ab Epáphra caríssimo consérvo nostro,//qui est fidélis pro nobis miníster Christi,//[8]//qui étiam manifestávit nobis//dilectiónem vestram in Spíritu.///[9]//Ideo et nos, ex qua die audívimus, non cessámus pro vobis orántes et//postulántes, ut impleámini agnitióne voluntátis eius in omni sapiéntia et//intelléctu spiritáli,//[10]//ut ambulétis digne Dómino per ómnia placéntes, in omni//ópere bono fructificántes et crescéntes in sciéntia Dei,//[11]//in omni virtúte confortáti//secúndum poténtiam claritátis eius in omnem patiéntiam et longanimitátem, cum//gáudio//[12]//grátias agéntes Patri,//qui idóneos vos fecit in partem sortis sanctórum in lúmine;//[13]//qui erípuit nos de potestáte tenebrárum//et tránstulit in regnum Fílii dilectiónis suæ,//[14]//in quo habémus redemptiónem,//remissiónem peccatórum.
RESPONSORIUM
(Col 1, 12. 13; Iac 1, 17)
℟.//Grátias agámus Deo Patri,
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
℣.//Omne datum óptimum et omne donum perféctum desúrsum est,//descéndens a Patre lúminum.
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
LECTIO ALTERA
Ex Sermónibus sancti Bernárdi abbátis
(Sermo 1 in Epiphania Domini, 1-2: PL 133, 141-143)
In plenitudine temporis venit et plenitudo divinitatis
Appáruit benígnitas et humánitas Salvatóris nostri Dei. Grátias Deo, per//quem sic abúndat consolátio nostra in hac peregrinatióne, in hoc exsílio, in hac//miséria.///Priúsquam apparéret humánitas, latébat benígnitas; síquidem et prius erat://nam et misericórdia Dómini ab ætérno est. Sed unde tanta agnósci póterat?//Promittebátur, sed non sentiebátur; unde et a multis non credebátur. Multifárie//quippe multísque modis loquebátur Dóminus in prophétis. Ego, ínquiens, cógito//cogitatiónes pacis et non afflictiónis. Sed quid respondébat homo, afflictiónem//séntiens, pacem nésciens? Quoúsque dícitis, Pax, pax, et non est pax? Propter//hoc ángeli pacis amáre flebant, dicéntes: Dómine, quis crédidit audítui nostro?//Sed nunc credant hómines vel vísui suo, quia testimónia Dei credibília facta sunt//nimis. Ut enim nec turbátum quidem óculum láteat, in sole pósuit tabernáculum//suum.///Ecce pax non promíssa, sed missa; non diláta, sed data; non prophetáta, sed//præsentáta. Ecce quasi saccum plenum misericórdia sua Deus Pater misit in//terram; saccum, inquam, in passióne concidéndum, ut effundátur quod in eo latet//prétium nostrum; saccum útique, etsi parvum, sed plenum. Párvulus síquidem//datus est nobis, sed in quo hábitat omnis plenitúdo divinitátis. Postquam enim//venit plenitúdo témporis, venit et plenitúdo divinitátis. Venit in carne, ut vel sic//carnálibus exhiberétur, ei apparénte humanitáte benígnitas agnoscerétur. Ubi//enim Dei innotéscit humánitas, iam benígnitas latére non potest. In quo enim//magis commendáre póterat benignitátem suam, quam suscipiéndo carnem//meam? Meam, inquam, non carnem Adam, id est non qualem ille hábuit ante//culpam.///Quid tantópere decláret eius misericórdiam, quam quod ipsam suscépit//misériam? Quid ita pietáte plenum, quam quod Dei Verbum propter nos factum//est fenum? Dómine, quid est homo quia réputas eum? aut quid appónis erga eum//cor tuum? Hinc atténdat homo quanta sit cura eius Deo; hinc sciat quid de eo//cógitet aut quid séntiat. Non intérroges, o homo, ea quæ páteris, sed quæ passus//est ille. Quanti te fecit, ex his quæ pro te factus est, agnósce, ut appáreat tibi//benígnitas eius ex humanitáte. Quanto enim minórem se fecit in humanitáte,//tanto maiórem exhíbuit in bonitáte; et quanto pro me vílior, tanto mihi cárior est.//Appáruit, inquit Apóstolus, benígnitas et humánitas Salvatóris nostri Dei. Magna//plane et manifésta benígnitas Dei et humánitas! et magnum benignitátis indícium//declarávit, qui humanitáti áddere nomen Dei curávit.
RESPONSORIUM
(Eph 1, 5; Rom 8, 29)
℟.//Prædestinávit nos Deus in adoptiónem filiórum per Iesum Christum in//ipsum,
*//Secúndum beneplácitum voluntátis suæ, in laudem glóriæ grátiæ suæ.
℣.//Quos præscívit, et prædestinávit confórmes fíeri imáginis Fílii sui.
*//Secúndum beneplácitum voluntátis suæ, in laudem glóriæ grátiæ suæ.
Oratio
Omnípotens et invisíbilis Deus, qui tuæ lucis advéntu mundi ténebras//effugásti, seréno vultu nos, quǽsumus, intuére, ut magnificéntiam nativitátis//Unigéniti tui dignis præcóniis collaudémus. Qui tecum vivit.
DIE 30 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
1, 15 — 2, 3
Christus, caput Ecclesiæ; Paulus servus eius
ratres://[1,15]//Christus Iesus est imágo Dei invisíbilis,//primogénitus omnis creatúræ,//[16]//quia in ipso cóndita sunt univérsa in cælis et in terra,//visibília et invisibília,//sive throni sive dominatiónes//sive principátus sive potestátes.//Omnia per ipsum et in ipsum creáta sunt,//[17]//et ipse est ante ómnia,//et ómnia in ipso constant.//[18]//Et ipse est caput córporis ecclésiæ;//qui est princípium, primogénitus ex mórtuis,//ut sit in ómnibus ipse primátum tenens,//[19]//quia in ipso complácuit omnem plenitúdinem habitáre//[20]//et per eum reconciliáre ómnia in ipsum,//pacíficans per sánguinem crucis eius,//sive quæ in terris sive quæ in cælis sunt.///[21]//Et vos, cum essétis aliquándo alienáti et inimíci sensu in opéribus malis,//[22]//nunc autem reconciliávit in córpore carnis eius per mortem exhibére vos//sanctos et immaculátos et irreprehensíbiles coram ipso,//[23]//si tamen permanétis in//fide fundáti et stábiles et immóbiles a spe evangélii, quod audístis, quod//prædicátum est in univérsa creatúra, quæ sub cælo est, cuius factus sum ego//Paulus miníster.///[24]//Nunc gáudeo in passiónibus pro vobis et adímpleo ea quæ desunt//passiónum Christi in carne mea pro córpore eius, quod est ecclésia,//[25]//cuius factus//sum ego miníster secúndum dispensatiónem Dei, quæ data est mihi in vos, ut//ímpleam verbum Dei,//[26]//mystérium, quod abscónditum fuit a sǽculis et//generatiónibus, nunc autem manifestátum est sanctis eius,//[27]//quibus vóluit Deus//notas fácere divítias glóriæ mystérii huius in géntibus, quod est Christus in//vobis, spes glóriæ;//[28]//quem nos annuntiámus, commonéntes omnem hóminem et//docéntes omnem hóminem in omni sapiéntia, ut exhibeámus omnem hóminem//perféctum in Christo;//[29]//ad quod et labóro certándo secúndum operatiónem eius,//quæ operátur in me in virtúte.///[2,1]//Volo enim vos scire qualem sollicitúdinem hábeam pro vobis et pro his, qui//sunt Laodicíæ, et quicúmque non vidérunt fáciem meam in carne,//[2]//ut consoléntur//corda ipsórum instrúcti in caritáte et in omnes divítias plenitúdinis intelléctus, in//agnitiónem mystérii Dei, Christi,//[3]//in quo sunt omnes thesáuri sapiéntiæ et//sciéntiæ abscónditi.
RESPONSORIUM
(Col 1, 18. 17)
℟.//Christus est caput córporis Ecclésiæ, primogénitus ex mórtuis,
*//Ut sit in//ómnibus ipse primátum tenens.
℣.//Ipse est ante ómnia, et ómnia in ipso constant.
*//Ut sit in ómnibus ipse//primátum tenens.
LECTIO ALTERA
Ex Tractátu sancti Hippólyti presbýteri De refutatióne ómnium hǽresum
(Cap. 10, 33-34: PG 16, 3452-3453)
Verbum caro factum deificat nos
Non vanis verbis fidem habémus, neque subitáriis cordis mótibus abrípimur,//neque blandítiis facúndiæ sermónum mulcémur, sed verbis vi divína dictis fidem//non denegámus.///Et hæc Deus Verbo imperábat, Verbum autem illa loquebátur, per éadem//convértens hóminem ab inobœdiéntia, non vi necessitátis in servitútem rédigens,//sed in libertáte et voluntário consílio vocans.///Hoc Verbum in fine témporum mittébat Pater, non ámplius per prophétam//loqui neque obscúre prædicátum subintéllegi illud volens, sed iubens ut ipso visu//apparéret, ut mundus ipsum videns salvarétur.///Hoc Verbum cognóvimus ex Vírgine corpus assumpsísse et véterem//hóminem per novam formatiónem gestásse. Hoc scimus hóminem ex nostra//massa factum esse; nisi enim ex eádem éxstitit, frustra prǽcipit ut ipsum//imitémur tamquam magístrum. Si enim ille homo divérsæ erat forte substántiæ,//cur simília ímperat mihi débili nato, et quómodo hic bonus et iustus?///Ne autem divérsus a nobis censerétur, étiam labórem sustínuit, et esuríre//vóluit, et sitíre non recusávit, et somno quiévit, et passióni non repugnávit, et//morti obtemperávit, et resurrectiónem suam manifestávit, tamquam primítias//ófferens in his ómnibus própriam suam humanitátem, ut tu pátiens ne ánimum//despóndeas, sed, hóminem temetípsum prófitens, exspéctes et tu quæ Deus huic//exhíbuit.///Deum verum cum didíceris, habébis immortále corpus et incorrúptum una//cum ánima, et regnum cælórum nanciscéris tu, qui in terra degísti et cæléstem//regem cognovísti; eris autem consors Dei et cohéres Christi, non concupiscéntiis//vel passiónibus vel morbis obstríctus, quia factus es deus.///Quæcúmque enim sustinuísti mala, homo cum sis, hæc Deus dabat, quia//homo es; quæcúmque autem subsequúntur Deum, hæc præbére promísit Deus,//cum deificátus fúeris et immortális factus. Vidélicet, cognósce te ipsum,//agnóscens Deum qui te fecit; cognóscere enim et cognósci cóntigit ei qui ab illo//vocátus est.///Ne contendátis ígitur advérsus vos ínvicem, neu dubitétis régredi. Christus//enim est super ómnia Deus, qui peccátum ab homínibus ablúere constítuit,//novum perfíciens véterem hóminem, postquam imáginem eum vocávit ab inítio//et per effígiem osténdit caritátem, quam erga te habet. Cuius præcéptis grávibus//ubi obœdíveris, et boni bonus factus fúeris imitátor, eris eius consímilis, ab eo//honorátus. Non enim mendícus est Deus, qui et te deum fecit ad ipsíus glóriam.
RESPONSORIUM
(Io 1, 14; cf. Bar 3, 38)
℟.//Verbum caro factum est et habitávit in nobis.
*//Et vídimus glóriam eius,//glóriam quasi Unigéniti a Patre, plenum grátiæ et veritátis.
℣.//In terris visus est et cum homínibus conversátus est.
*//Et vídimus glóriam//eius, glóriam quasi Unigéniti a Patre, plenum grátiæ et veritátis.
Oratio
Concéde, quǽsumus, omnípotens Deus, ut nos Unigéniti tui nova per carnem//natívitas líberet, quos sub peccáti iugo vetústa sérvitus tenet. Per Dóminum.
DIE 31 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 4-15
Fides nostra in Christo
Fratres://[4]//Hoc dico, ut nemo vos decípiat in subtilitáte sermónum.//[5]//Nam etsi//córpore absens sum, sed spíritu vobíscum sum, gaudens et videns órdinem//vestrum et firmaméntum eius, quæ in Christum est, fídei vestræ.///[6]//Sicut ergo accepístis Christum Iesum Dóminum, in ipso ambuláte,//[7]//radicáti//et superædificáti in ipso et confirmáti fide, sicut didicístis, abundántes in//gratiárum actióne.//[8]//Vidéte, ne quis vos deprædétur per philosophíam et inánem//falláciam secúndum traditiónem hóminum, secúndum eleménta mundi et non//secúndum Christum;//[9]//quia in ipso inhábitat omnis plenitúdo divinitátis//corporáliter,//[10]//et estis in illo repléti, qui est caput omnis principátus et potestátis,//[11]//in quo et circumcísi estis circumcisióne non manufácta in exspoliatióne//córporis carnis, in circumcisióne Christi,//[12]//consepúlti ei in baptísmo, in quo et//conresuscitáti estis per fidem operatiónis Dei, qui suscitávit illum a mórtuis;//[13]//et//vos, cum mórtui essétis in delíctis et præpútio carnis vestræ, convivificávit cum//illo, donans nobis ómnia delícta,//[14]//delens, quod advérsum nos erat, chirógraphum//decrétis, quod erat contrárium nobis, et ipsum tulit de médio affígens illud cruci;//[15]//exspólians principátus et potestátes tradúxit confidénter, triúmphans illos in//semetípso.
RESPONSORIUM
(Col 2, 9. 10. 12)
℟.//In Christo inhábitat omnis plenitúdo divinitátis corporáliter,
*//Ipse est//caput omnis principátus et potestátis.
℣.//Consepúlti ei in baptísmo, in quo et conresuscitáti sumus per fidem//operatiónis Dei.
*//Ipse est caput omnis principátus et potestátis.
LECTIO ALTERA
Ex Sermónibus sancti Leónis Magni papæ
(Sermo 6 in Nativitate Domini, 2-3, 5: PL 54, 213-216)
Natalis Domini, natalis est pacis
Quamvis illa infántia, quam Fílii Dei non est dedignáta maiéstas, in virum//perféctum ætátis adiectióne provécta sit, et, consummáto passiónis et//resurrectiónis triúmpho, omnes suscéptæ pro nobis humilitátis transíerint//actiónes, rénovat tamen nobis hodiérna festívitas nati Iesu ex María Vírgine//sacra primórdia; et, dum Salvatóris nostri adorámus ortum, invenímur nos//nostrum celebráre princípium.///Generátio enim Christi orígo est pópuli christiáni, et natális cápitis natális est//córporis.///Hábeant licet sínguli quique vocatórum órdinem suum, et omnes Ecclésiæ//fílii témporum sint successióne distíncti, univérsa tamen summa fidélium, fonte//orta baptísmatis, sicut cum Christo in passióne crucifíxi, in resurrectióne//resuscitáti, in ascensióne ad déxteram Patris collocáti, ita cum ipso sunt in hac//nativitáte congéniti.///Quisquis enim hóminum in quacúmque mundi parte credéntium regenerátur//in Christo, intercíso originális trámite vetustátis, transit in novum hóminem//renascéndo; nec iam in propágine habétur carnális patris, sed in gérmine//Salvatóris, qui ídeo Fílius hóminis est factus, ut nos fílii Dei esse possímus.///Nisi enim ille ad nos hac humilitáte descénderet, nemo ad illum ullis suis//méritis perveníret.///Unde ipsa colláti múneris magnitúdo dignam a nobis éxigit suo splendóre//reveréntiam. Ideo enim, sicut beátus Apóstolus docet, non spíritum huius mundi//accépimus, sed Spíritum qui ex Deo est, ut sciámus quæ a Deo donáta sunt//nobis; qui non áliter pie cólitur, nisi id ei, quod ipse tríbuit, offerátur.///Quid autem in thesáuro domínicæ largitátis ad honórem præséntis festi tam//cóngruum póssumus inveníre, quam pacem, quæ in nativitáte Dómini primo est//angélico prædicáta concéntu?///Ipsa enim est, quæ parit fílios Dei, nutrix dilectiónis et génetrix unitátis,//réquies beatórum et æternitátis habitáculum; cuius hoc opus próprium et speciále//benefícium est, ut iungat Deo quos secérnit de mundo.///Qui ergo non ex sanguínibus, neque ex voluntáte carnis, neque ex voluntáte//viri, sed ex Deo nati sunt, ófferant Patri pacificórum concórdiam filiórum, et in//primogénitum novæ creatúræ, qui venit non suam, sed mitténtis, fácere//voluntátem, univérsa adoptiónis membra concúrrant: quóniam grátia Patris non//discórdes neque dissímiles, sed unum sentiéntes unúmque amántes adoptávit//herédes. Ad unam reformátos imáginem, opórtet ánimam habére confórmem.///Natális Dómini, natális est pacis: sic enim ait Apóstolus: Ipse est pax nostra,//qui fecit útraque unum; quóniam sive Iudǽus, sive gentílis, per ipsum habémus//accéssum in uno Spíritu ad Patrem.
RESPONSORIUM
(Eph 2, 13-14. 17)
℟.//Vos, qui aliquándo erátis longe, facti estis prope in sánguine Christi.
*//Ipse//enim est pax nostra, qui fecit útraque unum.
℣.//Et véniens evangelizávit pacem vobis, qui longe fuístis, et pacem iis qui//prope.
*//Ipse enim est pax nostra, qui fecit útraque unum.
Oratio
Omnípotens sempitérne Deus, qui in Fílii tui nativitáte tribuísti totíus//religiónis inítium perfectionémque constáre, da nobis, quǽsumus, in eius//portióne censéri, in quo totíus salútis humánæ summa consístit. Per Dóminum.
In octava Nativitatis Domini
Ad Officium lectionis
LECTIO PRIOR
De Epístola ad Hebrǽos
2, 9-17
Christus per omnia fratribus similis
Fratres://[9]//Eum, qui//*paulo minus ab ángelis minorátus est,//vidémus Iesum//propter passiónem mortis//*glória et honóre coronátum,//ut grátia Dei pro ómnibus//gustáverit mortem.///[10]//Decébat enim eum, propter quem ómnia et per quem ómnia, qui multos//fílios in glóriam addúxit, ducem salútis eórum per passiónes consummáre.//[11]//Qui//enim sanctíficat et qui sanctificántur, ex uno omnes; propter quam causam non//erubéscit fratres eos vocáre//[12]//dicens://«Nuntiábo nomen tuum frátribus meis,//in médio ecclésiæ laudábo te»;///[13]//et íterum: «Ego ero fidens in eum»;///et íterum: «Ecce ego et púeri, quos mihi dedit Deus».///[14]//Quia ergo púeri communicavérunt sánguini et carni, et ipse simíliter//participávit iísdem, ut per mortem destrúeret eum, qui habébat mortis impérium,//id est Diábolum,//[15]//et liberáret eos, qui timóre mortis per totam vitam obnóxii//erant servitúti.//[16]//Nusquam enim ángelos apprehéndit, sed//*semen Abrahæ//*apprehéndit//.//[17]//Unde débuit per ómnia frátribus similári, ut miséricors fíeret et//fidélis póntifex in iis, quæ sunt ad Deum, ut repropitiáret delícta pópuli.
RESPONSORIUM
(Lc 1, 28)
℟.//Beáta es, Virgo María, quæ Dóminum portásti, creatórem mundi:
*//Genuísti qui te fecit et in ætérnum pérmanes virgo.
℣.//Ave, María, grátia plena, Dóminus tecum.
*//Genuísti qui te fecit et in//ætérnum pérmanes virgo.
LECTIO ALTERA
Ex Epístolis sancti Athanásii epíscopi
(Epist. ad Epictetum, 5-9: PG 26, 1058. 1062-1066)
Verbum nostra suscepit ex Maria
*Verbum semen Abrahæ apprehéndit,//ut ait Apóstolus,//*unde débuit per ómnia//*frátribus similári,//et corpus assúmere nobis símile. Proptérea ígitur adest vere//María, ut ab ea illud assúmat et tamquam próprium pro nobis illud ófferat.//Partum mémorat Scriptúra, et ait://*Pannis eum invólvit//: ac beáta prædicabántur//úbera, quibus ipse lactátus est, et quasi partu vulvam adaperiénte oblátum est//sacrifícium. Et Gábriel quidem caute ac prudénter annuntiábat illi, dicéndo, non//simplíciter, quod//*in te//nascétur, ne extrínsecus corpus ipsi indúctum putarétur;//sed,//*ex te,//ut, quod gignebátur, ortum ex illa duxísse crederétur.///Ita autem se res habébat, ut nostra Verbum suscípiens, offerénsque in//sacrifícium, pénitus absúmeret, ac deínceps suis nos índuens, Apóstolo hæc//dicéndi occasiónem daret://*Opórtet corruptíbile hoc indúere incorruptiónem et//*mortále hoc indúere immortalitátem//.///Hæc autem non fictióne facta sunt, quemádmodum nonnúlli existimárunt,//absit! sed, Salvatóre vere hómine facto, hinc totíus hóminis salus consecúta est.//Verum nequáquam fictítia res est salus nostra neque solíus córporis; sed vere//totíus hóminis, ánimæ scílicet et córporis, salus in ipso Verbo facta est.///Humánum ítaque natúra erat, quod ex María pródiit, secúndum divínas//Scriptúras, verúmque erat Dómini corpus: verum, inquam, fuit, cum idem atque//nostrum exstíterit. Soror étenim nostra est María, omnes quippe ex Adámo orti//sumus.///Quod enim a Ioánne dícitur://*Verbum caro factum est,//eádem est//significatióne, ut ex símili loquéndi modo deprehéndere licet: apud Paulum//quippe scriptum est://*Christus factus est pro nobis maledíctum.//Nam humáno//córpori, ex Verbi communióne et coniunctióne, ingens facta est accéssio: ex//mortáli enim factum est immortále, et, cum animále esset, factum est spiritále,//cumque ex terra factum esset, cæléstes portas penetrávit.///Porro Trínitas, étiam Verbo ex María corpus suménte, Trínitas semper est,//neque accessiónem admíttens, neque diminutiónem; sed perfécta semper est, et//in Trinitáte una Déitas agnóscitur, et sic unus Deus Verbi Pater in Ecclésia//prædicátur.
RESPONSORIUM
(Cf. Lc 1, 42)
℟.//Sancta et immaculáta virgínitas, quibus te láudibus éfferam, néscio:
*//Quia//quem cæli cápere non póterant, tuo grémio contulísti.
℣.//Benedícta tu in muliéribus et benedíctus fructus ventris tui.
*//Quia quem//cæli cápere non póterant, tuo grémio contulísti.
Oratio
Deus, qui salútis ætérnæ, Beátæ Maríæ virginitáte fecúnda, humáno géneri//prǽmia præstitísti, tríbue, quǽsumus, ut ipsam pro nobis intercédere sentiámus,//per quam merúimus Fílium tuum auctórem vitæ suscípere. Qui tecum vivit.
DOMINICA II POST NATIVITATEM
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 16 — 3, 4
Vita nova in Christo
Fratres://[2,16]//Nemo vos iúdicet in cibo aut in potu aut ex parte diéi festi aut//neoméniæ aut sabbatórum,//[17]//quæ sunt umbra futurórum, corpus autem Christi.//[18]//Nemo vos bravío defráudet cómplacens sibi in humilitáte et religióne//angelórum propter ea, quæ vidit, ingrédiens, frustra inflátus sensu carnis suæ//[19]//et//non tenens caput, ex quo totum corpus per nexus et coniunctiónes//subministrátum et compaginátum crescit in augméntum Dei.///[20]//Si mórtui estis cum Christo ab eleméntis mundi, quid tamquam vivéntes in//mundo decrétis subicímini://[21]//«Ne tetígeris neque gustáveris neque//contrectáveris»,//[22]//quæ sunt ómnia in corruptiónem ipso usu secúndum præcépta//et doctrínas hóminum?//[23]//Quæ sunt ratiónem quidem habéntia sapiéntiæ in//superstitióne et humilitáte, et non parcéndo córpori, non in honóre áliquo ad//saturitátem carnis.///[3,1]//Igitur si conresurrexístis Christo, quæ sursum sunt quǽrite, ubi Christus est//in déxtera Dei sedens;//[2]//quæ sursum sunt sápite, non quæ supra terram.//[3]//Mórtui//enim estis, et vita vestra abscóndita est cum Christo in Deo!//[4]//Cum Christus//apparúerit, vita vestra, tunc et vos apparébitis cum ipso in glória.
RESPONSORIUM
(Cf. Col 3, 1-2; Lc 12, 34)
℟.//Si conresurrexístis Christo, quæ sursum sunt quǽrite, ubi Christus est in//déxtera Dei sedens;
*//Quæ sursum sunt sápite, non quæ supra terram.
℣.//Ubi thesáurus vester est, ibi et cor vestrum erit.
*//Quæ sursum sunt sápite,//non quæ supra terram.
LECTIO ALTERA
E Libro sancti Basilíi Magni epíscopi De Spíritu Sancto
(Cap. 26, nn. 61. 64: PG 32, 179-182. 186)
De Domino vivificante corpus suum in Spiritu
Qui iam non vivit secúndum carnem, sed Spíritu Dei ágitur ac fílius Dei//nominátur et confórmis imágini Fílii Dei factus est, spiritális dícitur. Et sicut//cernéndi vis est in óculo sano, sic operátio Spíritus in ánima purgáta.///Item, quemádmodum verbum est in ánimo, intérdum ut in corde cogitátum,//intérdum ut lingua prolátum: sic et Spíritus Sanctus, vel cum testimónium præbet//spirítui nostro, et clamat in córdibus nostris, Abba, Pater, vel cum lóquitur pro//nobis, iuxta id quod dictum est, Non vos estis qui loquímini, sed Spíritus Patris,//qui lóquitur in vobis.///Iamvéro, et ut totum in pártibus, Spíritus intellégitur iuxta donórum//distributiónem. Omnes enim ínvicem sumus membra, sed habéntes dona//secúndum Dei grátiam nobis datam divérsa.///Eaprópter, non potest dícere óculus mánui: Non opus hábeo te; aut rursus//caput pédibus: Non est mihi vobis opus. Sed ómnia quidem simul complent//corpus Christi in unitáte Spíritus; necessáriam autem utilitátem sibi ínvicem//reddunt ex donis.///Deus enim pósuit membra in córpore, unumquódque illórum ut vóluit.//Membra autem eándem habent pro se mútuo sollicitúdinem, iuxta spiritálem//mútuæ affectiónis ipsis ínsitæ communiónem. Eóque sive pátitur unum//membrum, una cum eo patiúntur ómnia membra: sive glorificátur unum//membrum simul gaudent ómnia membra.///Rursus, quemádmodum partes sunt in toto, ita sínguli sumus in Spíritu, eo//quod omnes in uno córpore in unum Spíritum baptizáti sumus.///Sicut autem in Fílio cérnitur Pater, sic Fílius cérnitur in Spíritu. Itaque//adorátio, quæ sit in Spíritu, mentis nostræ operatiónem ut in luce factam índicat,//ut díscere licet ex iis quæ Samaritánæ dicta sunt. Nam cum illa, consuetúdine//regiónis decépta, existimáret in loco esse adoratiónem, Dóminus eam dédocens//dixit in Spíritu et veritáte adoráre oportére: nimírum seípsum appéllans//veritátem.///Quemádmodum ígitur in Fílio dícimus adoratiónem, velut in imágine Dei ac//Patris: sic et in Spíritu, tamquam in seípso Dómini divinitátem expriménte.///Itaque próprie et congruénter per illuminatiónem Spíritus conspícimus//splendórem glóriæ Dei; per charactérem autem ad eum, cuius est charácter et//æquále sigíllum, subvéhimur.
RESPONSORIUM
(1 Cor 2, 12. 10; Eph 3, 5)
℟.//Nos non spíritum huius mundi accépimus, sed Spíritum qui ex Deo est, ut//sciámus quæ a Deo donáta sunt nobis:
*//Spíritus enim ómnia scrutátur, étiam//profúnda Dei.
℣.//Quod áliis generatiónibus non innótuit fíliis hóminum, sícuti nunc//revelátum est sanctis apóstolis et prophétis in Spíritu.
*//Spíritus enim ómnia//scrutátur, étiam profúnda Dei.
Oratio
Omnípotens sempitérne Deus, fidélium splendor animárum, dignáre//mundum glória tua implére benígnus et cunctis pópulis appáre per tui lúminis//claritátem. Per Dóminum.
DIE 3 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 5-16
Vita novi hominis
Fratres://[5]//Mortificáte membra, quæ sunt super terram: fornicatiónem,//immundítiam, libídinem, concupiscéntiam malam et avarítiam, quæ est//simulacrórum sérvitus,//[6]//propter quæ venit ira Dei super fílios incredulitátis;//[7]//in//quibus et vos ambulástis aliquándo, cum viverétis in illis.//[8]//Nunc autem depónite//et vos ómnia: iram, indignatiónem, malítiam, blasphémiam, turpem sermónem//de ore vestro;//[9]//nolíte mentíri ínvicem, qui exuístis vos véterem hóminem cum//áctibus eius//[10]//et induístis novum, eum, qui renovátur in agnitiónem secúndum//imáginem eius, qui creávit eum,//[11]//ubi non est Græcus et Iudǽus, circumcísio et//præpútium, bárbarus, Scytha, servus, liber, sed ómnia et in ómnibus Christus.///[12]//Indúite vos ergo sicut elécti Dei, sancti et dilécti, víscera misericórdiæ,//benignitátem, humilitátem, mansuetúdinem, longanimitátem,//[13]//supportántes//ínvicem et donántes vobis ipsis, si quis advérsus áliquem habet querélam; sicut//et Dóminus donávit vobis, ita et vos;//[14]//super ómnia autem hæc: caritátem, quod//est vínculum perfectiónis.//[15]//Et pax Christi dominétur in córdibus vestris, ad//quam et vocáti estis in uno córpore. Et grati estóte.///[16]//Verbum Christi hábitet in vobis abundánter, in omni sapiéntia docéntes et//commonéntes vosmetípsos psalmis, hymnis, cánticis spiritálibus, in grátia//cantántes in córdibus vestris Deo.
RESPONSORIUM
(Cf. Gal 3, 27-28)
℟.//Quicúmque in Christo baptizáti sumus, Christum indúimus:
*//Omnes enim//nos unus sumus in Christo Iesu Dómino nostro.
℣.//Non est Iudǽus neque Græcus, non est servus neque liber, non est//másculus neque fémina.
*//Omnes enim nos unus sumus in Christo Iesu Dómino//nostro.
LECTIO ALTERA
Ex Tractátibus sancti Augustíni epíscopi in Ioánnem
(Tract. 17, 7-9: CCL 36, 174-175)
Geminum caritatis præceptum
Venit ipse Dóminus, caritátis doctor, caritáte plenus, brévians, sicut de illo//prædíctum est, verbum super terram, et osténdit in duóbus præcéptis caritátis//pendére legem et prophétas.///Quæ sunt illa duo præcépta, fratres, recólite mecum. Notíssima enim esse//debent, nec modo tantum veníre in mentem, cum commemorántur a nobis, sed//deléri numquam debent de córdibus vestris. Semper omníno cogitáte diligéndum//esse Deum et próximum: Deum ex toto corde, ex tota ánima et ex tota mente; et//próximum tamquam seípsum.///Hæc semper cogitánda, hæc meditánda, hæc retinénda, hæc agénda, hæc//implénda sunt. Dei diléctio prior est órdine præcipiéndi, próximi autem diléctio//prior est órdine faciéndi. Neque enim qui tibi præcíperet dilectiónem istam in//duóbus præcéptis, prius tibi commendáret próximum, et póstea Deum, sed prius//Deum, póstea próximum.///Tu autem, quia Deum nondum vides, diligéndo próximum promeréris quem//vídeas; diligéndo próximum purgas óculum ad vidéndum Deum, evidénter//Ioánne dicénte: Si fratrem quem vides non díligis, Deum quem non vides//quómodo dilígere póteris?///Ecce dícitur tibi: Dílige Deum. Si dicas mihi: Osténde mihi quem díligam,//quid respondébo, nisi quod ait ipse Ioánnes: Deum nemo vidit umquam? Et ne te//aliénum omníno a Deo vidéndo esse arbitréris: Deus, inquit, cáritas est; et qui//manet in caritáte, in Deo manet. Dílige ergo próximum, et intuére in te unde//díligis próximum; ibi vidébis, ut póteris, Deum.///Incipe ergo dilígere próximum. Frange esuriénti panem tuum, et egénum sine//tecto induc in domum tuam; si víderis nudum, vesti et domésticos séminis tui ne//despéxeris.///Fáciens autem ista, quid consequéris? Tunc erúmpet velut matutína lux tua.//Lux tua Deus tuus est tibi matutína, quia post noctem sǽculi tibi véniet; nam ille//nec óritur, nec óccidit, quia semper manet.///Diligéndo próximum, et curam habéndo de próximo tuo, iter agis. Quo iter//agis, nisi ad Dóminum Deum, ad eum, quem dilígere debémus ex toto corde, ex//tota ánima, ex tota mente? Ad Dóminum enim nondum pervénimus, sed//próximum nobíscum habémus. Porta ergo eum, cum quo ámbulas, ut ad eum//pervénias, cum quo manére desíderas.
RESPONSORIUM
(1 Io 4, 10-11. 16)
℟.//Deus diléxit nos et misit Fílium suum propitiatiónem pro peccátis//nostris.
*//Si sic Deus diléxit nos et nos debémus altérutrum dilígere.
℣.//Et nos, qui credídimus, cognóvimus caritátem, quam habet Deus in//nobis.
*//Si sic Deus diléxit nos et nos debémus altérutrum dilígere.
Oratio
Deus, qui, per beátum sacræ Vírginis partum, Fílii tui carnem humánis fecísti//præiudíciis non tenéri, præsta, quǽsumus, ut, huius creatúræ novitáte suscépti,//vetustátis antíquæ contágiis exuámur. Per Dóminum.
DIE 4 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 17 — 4, 1
Vita familiæ christianæ
Fratres://[3,17]//Omne, quodcúmque fácitis in verbo aut in ópere, ómnia in nómine//Dómini Iesu grátias agéntes Deo Patri per ipsum.///[18]//Mulíeres, súbditæ estóte viris, sicut opórtet in Dómino.//[19]//Viri, dilígite//uxóres et nolíte amári esse ad illas.//[20]//Fílii, obœdíte paréntibus per ómnia, hoc//enim plácitum est in Dómino.//[21]//Patres, nolíte ad indignatiónem provocáre fílios//vestros, ut non pusíllo ánimo fiant.//[22]//Servi, obœdíte per ómnia dóminis//carnálibus, non ad óculum serviéntes, quasi homínibus placéntes, sed in//simplicitáte cordis, timéntes Dóminum.//[23]//Quodcúmque fácitis, ex ánimo//operámini sicut Dómino et non homínibus,//[24]//sciéntes quod a Dómino accipiétis//retributiónem hereditátis. Dómino Christo servíte;//[25]//qui enim iniúriam facit,//recípiet id quod iníque gessit, et non est personárum accéptio.///[4,1]//Dómini, quod iustum est et æquum, servis præstáte, sciéntes quóniam et//vos Dóminum habétis in cælo.
RESPONSORIUM
(Col 3, 17)
℟.//Omne quodcúmque fácitis in verbo aut in ópere,
*//Omnia in nómine//Dómini Iesu.
℣.//Grátias agéntes Deo et Patri per ipsum.
*//Omnia in nómine Dómini Iesu.
LECTIO ALTERA
Ex Capítibus quínquies centénis sancti Máximi Confessóris abbátis
(Centuria 1, 8-13: PG 90, 1182-1186)
Mysterium semper novum
Dei Verbum, carne semel natum (quæ eius propénsa benígnitas ac humánitas//est), iis qui velint, semper volens spíritu náscitur; fitque infans, se in illis//virtútibus infórmans; ac quo módulo cápere novit suscipiéntem, seípsum//maniféstat, nulla livóris labe ac invídia, suæ magnitúdinis amplitúdinem//mínuens, sed quasi mensúra ac modo cupiéntium vidére facultátem explórans,//sempérque præ mystérii excelléntia, cunctis inaspectábilis perínde persevérans.///Quámobrem divínus Apóstolus, mystérii vim sapiénter consíderans: Iesus//Christus, inquit, heri et hódie; ipse et in sǽcula; ita nimírum, mystérium semper//novum intéllegens, nulláque umquam mentis comprehensióne consenéscens.///Náscitur Christus Deus, assumptióne carnis ánima intellegénte prǽditæ,//factus homo; qui ipse rebus concésserat, ut ex níhilo procéderent: stella ab//Oriénte intérdiu conspícua micat, magósque ducit quo loco Verbum assúmpta//carne iacet; ut osténdat Verbum, quod continétur in lege et prophétis, mýstice//superáre sénsuum notítiam et gentes addúcere ad máximum cognitiónis lumen.///Plane enim legis sermo ac prophéticus, stellæ instar, pie intelléctus, eos qui//grátiæ vi secúndum propósitum vocáti sunt, ad Verbum incarnátum//agnoscéndum addúcit.///Idcírco Deus fit perféctus homo, nihil eórum quæ erant natúræ, uno dumtáxat//dempto peccáto (quando nec ipsum ex censu natúræ erat), demútans; ut carnis//esca obiécta, eius vorándæ insatiábilem dracónem, illíque inhiántem, provocáret;//carnis scílicet, quæ illi venénum futúra erat, obténtu, Deitátis in ea occúltæ//poténtia, ipsum pénitus proflígans; humánæ vero natúræ remédium foret, ad//prístinam eam grátiam instáurans, Deitátis ítidem in ea poténtia.///Quemádmodum enim ille, effúso in sciéntiæ lignum venéno suo, natúram//gustu corrúperat; sic et ipse domínicam carnem vorándam præsúmens, Deitátis//in ea virtúte, corrúptus interitúque sublátus est.///Magnum divínæ incarnatiónis mystérium, semper mystérium manet; quo//plane modo Verbum in carne, persóna sua essentiáliter est, quod essentiáliter//éadem persóna totum útique exsístit apud Patrem? Quómodo idem, tum totum//Deus natúra est, totúmque natúra homo factum est; neutra prorsus desideráta//natúra, neque divína, qua Deus est, neque vero nostra, qua homo factum est?///Hæc sola fides capit mystéria, ipsa nimírum substántia et basis eárum rerum,//quæ omnem mentis sensum et ratiónem excédunt.
RESPONSORIUM
(Io 1, 14. 1)
℟.//Verbum caro factum est et habitávit in nobis:
*//Cuius glóriam vídimus,//quasi Unigéniti a Patre, plenum grátiæ et veritátis.
℣.//In princípio erat Verbum et Verbum erat apud Deum et Deus erat//Verbum.
*//Cuius glóriam vídimus, quasi Unigéniti a Patre, plenum grátiæ et//veritátis.
Oratio
Concéde nobis, omnípotens Deus, ut salutáre tuum, quod ad redemptiónem//mundi luce nova cælórum procéssit, nostris semper innovándis córdibus oriátur.//Per Dóminum.
DIE 5 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
4, 2-18
Conclusio Epistolæ
Fratres://[2]//Oratióni instáte, vigilántes in ea in gratiárum actióne,//[3]//orántes simul//et pro nobis, ut Deus apériat nobis óstium sermónis ad loquéndum mystérium//Christi, propter quod étiam vinctus sum,//[4]//ut maniféstem illud, ita ut opórtet me//loqui.//[5]//In sapiéntia ambuláte ad eos, qui foris sunt, tempus rediméntes.//[6]//Sermo//vester semper sit in grátia, sale condítus, ut sciátis quómodo opórteat vos//unicuíque respondére.///[7]//Quæ circa me sunt, ómnia vobis nota fáciet Týchicus, caríssimus frater et//fidélis miníster et consérvus in Dómino,//[8]//quem misi ad vos ad hoc ipsum, ut//cognoscátis, quæ circa nos sunt, et consolétur corda vestra,//[9]//cum Onésimo fidéli//et caríssimo fratre, qui est ex vobis; ómnia, quæ hic agúntur, nota fácient vobis.///[10]//Salútat vos Aristárchus concaptívus meus et Marcus consobrínus Bárnabæ,//de quo accepístis mandáta — si vénerit ad vos, excípite illum —//[11]//et Iesus, qui//dícitur Iustus, qui sunt ex circumcisióne, hi soli adiutóres in regno Dei, qui mihi//fuérunt solácio.//[12]//Salútat vos Epáphras, qui ex vobis est, servus Christi Iesu,//semper certans pro vobis in oratiónibus, ut stetis perfécti et impléti in omni//voluntáte Dei.//[13]//Testimónium enim illi perhíbeo quod habet multum labórem pro//vobis et pro his, qui sunt Laodicíæ et qui Hierápoli.//[14]//Salútat vos Lucas, médicus//caríssimus, et Demas.//[15]//Salutáte fratres, qui sunt Laodicíæ, et Nympham et, quæ//in domo eius est, ecclésiam.//[16]//Et cum lecta fúerit apud vos epístula, fácite ut et in//Laodicénsium ecclésia legátur, et eam, quæ ex Laodicía est, vos quoque legátis.//[17]//Et dícite Archíppo: «Vide ministérium, quod accepísti in Dómino, ut illud//ímpleas».///[18]//Salutátio mea manu Pauli. Mémores estóte vinculórum meórum. Grátia//vobíscum.
RESPONSORIUM
(Col 4, 3; cf. Ps 50 (51), 17)
℟.//Orémus pro ínvicem, ut Deus apériat nobis óstium sermónis
*//Ad//loquéndum mystérium Christi.
℣.//Dóminus lábia nostra apériat et os nostrum annúntiet laudem Dei.
*//Ad//loquéndum mystérium Christi.
LECTIO ALTERA
Ex Sermónibus sancti Augustíni epíscopi
(Sermo 194, 3-4: PL 38, 1016-1017)
Verbi visione satiabimur
Quis hóminum omnes thesáuros sapiéntiæ et sciéntiæ nóverit in Christo//occúltos atque in paupertáte carnis eius abscónditos? Quia propter nos pauper//factus est, cum dives esset, ut illíus paupertáte ditarémur. Cum enim//mortalitátem assúmeret mortémque consúmeret, in paupertáte se osténdit: sed//divítias dilátas promísit, non ablátas amísit.///Quam multa multitúdo dulcédinis eius, quam abscóndit timéntibus se,//pérficit autem sperántibus in se!///Ex parte enim scimus, donec véniat quod perféctum est. Cui capiéndo ut//idónei præstarémur, ille æquális Patri in forma Dei, in forma servi factus símilis//nobis, refórmat nos ad similitúdinem Dei: et factus fílius hóminis únicus Fílius//Dei, multos fílios hóminum facit fílios Dei; et nutrítos servos per visíbilem//formam servi, pérficit líberos ad vidéndam formam Dei.///Fílii enim Dei sumus et nondum appáruit quid érimus. Et scimus quóniam,//cum apparúerit, símiles ei érimus, quóniam vidébimus eum sícuti est. Nam qui//sunt illi sapiéntiæ scientiǽque thesáuri, quæ illæ divítiæ divínæ, nisi quia//suffíciunt nobis? Et quæ illa multitúdo dulcédinis, nisi quia sátiat nos? Osténde//ergo nobis Patrem, et súfficit nobis.///Et in quodam psalmo quidam ex nobis, vel in nobis, vel pro nobis, ait illi://Satiábor, dum manifestábitur glória tua. Ipse autem et Pater unum sunt: et qui//ipsum videt, videt et Patrem. Ergo Dóminus virtútum, ipse est rex glóriæ.//Convértens nos, osténdet nobis fáciem suam; et salvi érimus et satiábimur et//suffíciet nobis.///Quod donec fiat, donec osténdat nobis quod suffíciat nobis, donec eum//fontem vitæ potémus et satiémur, ínterim dum ambulántes per fidem//peregrinámur ab eo, dum esurímus et sitímus iustítiam, et formæ Dei//pulchritúdinem ineffábili ardóre desiderámus, formæ servi natálem devóto//obséquio celebrémus.///Nondum contemplári póssumus quod génitus est ante lucíferum a Patre,//frequentémus quod noctúrnis horis est natus ex Vírgine. Nondum cápimus quod//ante solem pérmanet nomen eius, agnoscámus in sole pósitum tabernáculum//eius.///Nondum contuémur Unicum permanéntem in Patre suo, recordémur//Sponsum procedéntem de thálamo suo. Nondum idónei sumus convívio Patris//nostri, agnoscámus præsépe Dómini nostri Iesu Christi.
RESPONSORIUM
(1 Io 1, 2; 5, 20)
℟.//Vita appáruit et vídimus et annuntiámus vobis vitam ætérnam,
*//Quæ erat//coram Patre et appáruit nobis.
℣.//Scimus quóniam Fílius Dei venit, et dedit nobis sensum, ut cognoscámus//eum, qui verus est; et sumus in eo, qui verus est, in Fílio eius Iesu Christo. Hic//est qui verus est, Deus et vita ætérna.
*//Quæ erat coram Patre et appáruit nobis.
Oratio
Deus, qui pópulo tuo, Unigéniti tui nativitáte, redemptiónis efféctum//mirabíliter inchoásti, ita, quǽsumus, fídei fámulis tuis tríbue firmitátem, ut usque//ad promíssum glóriæ prǽmium, ipso gubernánte, pervéniant. Per Dóminum.
IN EPIPHANIA DOMINI
Ad Officium lectionis
LECTIO PRIOR
De libro Isaíæ prophétæ
60, 1-22
Revelatio gloriæ Domini super Ierusalem
[1]//Surge, illumináre, quia venit lumen tuum, et glória Dómini super te orta est.//[2]//Quia ecce ténebræ opérient terram et calígo pópulos; super te autem oriétur//Dóminus, et glória eius in te vidébitur.//[3]//Et ambulábunt gentes in lúmine tuo, et//reges in splendóre ortus tui.///[4]//Leva in circúitu óculos tuos et vide: omnes isti congregáti sunt, venérunt//tibi; fílii tui de longe véniunt et fíliæ tuæ in ulnis gestántur.///[5]//Tunc vidébis et illumináberis, et palpitábit et dilatábitur cor tuum, quia//cónfluet ad te multitúdo maris, fortitúdo géntium véniet tibi;//[6]//inundátio//camelórum opériet te, dromedárii Mádian et Epha; omnes de Saba vénient,//aurum et tus deferéntes et laudem Dómini annuntiántes.///[7]//Omne pecus Cedar congregábitur tibi, aríetes Nábaioth ministrábunt tibi;//offeréntur super placábili altári meo, et domum glóriæ meæ glorificábo.///[8]//Quæ sunt istæ, quæ ut nubes volant et quasi colúmbæ ad fenéstras suas?//[9]//Me enim ínsulæ exspectábunt, et in princípio naves Tharsis, ut addúcant fílios//tuos de longe, argéntum eórum et aurum eórum cum eis, nómini Dómini Dei tui//et Sancto Israel, quia glorificávit te.///[10]//Et ædificábunt fílii peregrinórum muros tuos, et reges eórum ministrábunt//tibi; in indignatióne enim mea percússi te, sed in beneplácito meo misértus sum//tui.///[11]//Et aperiéntur portæ tuæ iúgiter, die ac nocte non claudéntur, ut afferátur ad//te fortitúdo géntium, et reges eárum adducántur.//[12]//Gens enim et regnum, quod//non servíerint tibi, períbunt, et gentes vastitáte vastabúntur.///[13]//Glória Líbani ad te véniet, cupréssus, ulmus et ábies simul, ad ornándum//locum sanctuárii mei; et locum pedum meórum glorificábo.///[14]//Et vénient ad te curvi fílii eórum, qui humiliavérunt te, et adorábunt vestígia//pedum tuórum omnes, qui detrahébant tibi, et vocábunt te Civitátem Dómini,//Sion Sancti Israel.///[15]//Pro eo quod fuísti derelícta et ódio hábita, et non erat qui per te transíret,//ponam te in supérbiam sæculórum, gáudium in generatiónem et generatiónem;//[16]//et suges lac géntium et mamílla regum lactáberis et scies quia ego Dóminus//salvátor tuus, et redémptor tuus Fortis Iacob.///[17]//Pro ære áfferam aurum et pro ferro áfferam argéntum et pro lignis æs et pro//lapídibus ferrum; et ponam custódes tuos pacem et præpósitos tuos iustítiam.///[18]//Non audiétur ultra violéntia in terra tua, vástitas et contrítio in términis tuis;//et vocábis salútem muros tuos et portas tuas laudem.///[19]//Non erit tibi ámplius sol ad lucéndum per diem, nec splendor lunæ//illuminábit te, sed erit tibi Dóminus in lucem sempitérnam, et Deus tuus in//glóriam tuam.///[20]//Non óccidet ultra sol tuus, et luna tua non minuétur, quia erit tibi Dóminus//in lucem sempitérnam, et complebúntur dies luctus tui.///[21]//Pópulus autem tuus omnes iusti; in perpétuum hereditábunt terram, germen//plantatiónis meæ, opus manus meæ ad glorificándum.///[22]//Mínimus erit in mille, et párvulus in gentem fortem. Ego Dóminus in//témpore eius súbito fáciam istud.
RESPONSORIUM
(Is 60, 1. 3)
℟.//Illumináre, illumináre, Ierúsalem, quia venit lumen tuum:
*//Et glória//Dómini super te orta est.
℣.//Et ambulábunt gentes in lúmine tuo et reges in splendóre ortus tui.
*//Et//glória Dómini super te orta est.
LECTIO ALTERA
Ex Sermónibus sancti Leónis Magni papæ
(Sermo 3 in Epiphania Domini, 1-3. 5: PL 54, 240-244)
In toto orbe notum fecit Dominus salutare suum
Providéntia misericórdiæ Dei, dispósitum habens pereúnti mundo in//novíssimis tempóribus subveníre, salvatiónem ómnium géntium præfinívit in//Christo.///De quibus, quondam beatíssimo patriárchæ Abrahæ innumerábilis fúerat//promíssa succéssio, non carnis sémine, sed fídei fecunditáte generánda, et ídeo//stellárum multitúdini comparáta, ut ab ómnium géntium patre non terréna, sed//cæléstis progénies sperarétur.///Intret, intret in patriarchárum famíliam géntium plenitúdo, et benedictiónem//in sémine Abrahæ, qua se fílii carnis ábdicant, fílii promissiónis accípiant.//Adórent in tribus magis omnes pópuli universitátis Auctórem; et non in Iudǽa//tantum Deus, sed in toto orbe sit notus, ut ubíque in Israel sit magnum nomen//eius.///His ígitur, dilectíssimi, divínæ grátiæ mystériis erudíti, diem primitiárum//nostrárum et inchoatiónem vocatiónis géntium rationábili gáudio celebrémus,//grátias agéntes misericórdi Deo, qui dignos nos fecit, sicut ait Apóstolus, in//partem sortis sanctórum in lúmine; qui erípuit nos de potestáte tenebrárum et//tránstulit in regnum Fílii dilectiónis suæ; quóniam, sicut prophetávit Isaías,//géntium pópulus, qui sedébat in ténebris, vidit lucem magnam, et qui habitábant//in regióne umbræ mortis, lux orta est eis. De quibus idem dicit ad Dóminum://Gentes, quæ te non novérunt, invocábunt te; et pópuli, qui te nesciérunt, ad te//confúgient.///Hunc diem Abraham vidit et gavísus est, cum benedicéndos fídei suæ fílios//in sémine suo, quod est Christus, agnóvit, et ómnium se futúrum géntium patrem//credéndo prospéxit, dans glóriam Deo et pleníssime sciens quóniam quod//promísit potens est et fácere.///Hunc diem David in psalmis canébat, dicens: Omnes gentes, quascúmque//fecísti, vénient et adorábunt coram te, Dómine, et glorificábunt nomen tuum; et//illud: Notum fecit Dóminus salutáre suum, ante conspéctum géntium revelávit//iustítiam suam.///Quod útique exínde fíeri nóvimus, ex quo tres magos, de longinquitáte suæ//regiónis éxcitos, ad cognoscéndum et adorándum Regem cæli et terræ stella//perdúxit. Cuius útique famulátus ad formam nos sui hortátur obséquii: ut huic//grátiæ, quæ omnes invítat ad Christum, quantum póssumus, serviámus.///In quo stúdio, dilectíssimi, omnes vobis ínvicem prodésse debétis, ut in//regno Dei, ad quod recta fide et bonis opéribus pervenítur, sicut lucis fílii//splendeátis: per Dóminum nostrum Iesum Christum, qui cum Deo Patre et//Spíritu Sancto vivit et regnat per ómnia sǽcula sæculórum. Amen.
RESPONSORIUM

℟.//Hic est dies præclárus, in quo Salvátor mundi appáruit, quem prophétæ//prædixérunt, ángeli adoravérunt:
*//Cuius stellam magi vidéntes, gavísi sunt et//múnera ei obtulérunt.
℣.//Dies sanctificátus illúxit nobis: veníte, gentes, et adoráte Dóminum.
*//Cuius stellam magi vidéntes, gavísi sunt et múnera ei obtulérunt.
Oratio
Deus, qui hodiérna die Unigénitum tuum géntibus stella duce revelásti,//concéde propítius, ut, qui iam te ex fide cognóvimus, usque ad contemplándam//spéciem tuæ celsitúdinis perducámur. Per Dóminum.
DIE 3 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino, et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum, et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Petri Chrysólogi epíscopi
(Sermo 160: PL 52, 620-622)
Qui nobis nasci voluit, a nobis noluit ignorari
Quamvis in ipso domínicæ incarnatiónis sacraménto affúerint clara semper//divinitátis insígnia, Deum tamen venísse in humánum corpus multis modis áperit//et revélat hodiérna sollémnitas, ne perdat per ignorántiam semper obscuritátibus//involúta mortálitas quod tantum tenére méruit et possidére per grátiam.///Nam qui nobis nasci vóluit, a nobis nóluit ignorári: et ídeo sic áperit, ne//magnum pietátis sacraméntum magni fíeret erróris occásio.///Hódie magus, quem fulgéntem quærébat in stellis, in cunis réperit//vagiéntem. Hódie magus clarum mirátur in pannis, quem diu in astris patiebátur//obscúrum.///Hódie magus quid ibi vídeat profúndo stupóre pervólvit: in terra cælum, in//cælo terram, in Deo hóminem, in hómine Deum, et univérso sǽculo non//capácem conclúdi córpore perpusíllo. Iamque videns, crédere se et non discútere,//mýsticis munéribus confitétur: ture Deum, auro regem, myrrha esse moritúrum.///Hinc est quod gentílis, qui erat novíssimus, factus est primus: quia tunc ex//magórum fide est géntium credúlitas dedicáta.///Hódie Christus Iordánis álveum, mundi peccátum lavatúrus, intrávit: ad hoc//eum venísse Ioánnes ipse testátur: Ecce Agnus Dei ecce qui tollit peccáta mundi.//Hódie servus Dóminúm, homo Deum, Ioánnes Christum tenet; tenet acceptúrus//véniam, non datúrus.///Hódie, sicut ait Prophéta: Vox Dómini super aquas. Quæ vox? Hic est Fílius//meus diléctus, in quo mihi complácui.///Hódie Spíritus Sanctus supérnatat aquis in spécie colúmbæ, ut, sicut illa//colúmba Noe nuntiáverat dilúvium discessísse mundi, ita ista índice noscerétur//perpétuum mundi cessásse naufrágium; neque sicut illa véteris olívæ súrculum//portáret, sed totam in caput paréntis novi chrísmatis pinguédinem fundit, ut//ímpleat illud quod Prophéta prædíxit: Proptérea unxit te Deus, Deus tuus, óleo//lætítiæ præ consórtibus tuis.///Hódie Christus inítium dat signórum cæléstium, dum convértit aquas in//vinum. Sed aqua in sánguinis erat converténda mystérium, ut mera pócula de//vase córporis sui Christus bibéntibus propináret, ut impléret illud Prophétæ: Et//calix meus inébrians quam præclárus est!
RESPONSORIUM

℟.//Tria sunt múnera pretiósa, quæ obtulérunt magi Dómino in die illa, et//habent in se divína mystéria:
*//In auro, ut ostendátur regis poténtia; in ture//sacerdótem magnum consídera; et in myrrha domínicam sepultúram.
℣.//Salútis nostræ auctórem magi veneráti sunt in cunábulis, et de thesáuris//suis mýsticas ei múnerum spécies obtulérunt.
*//In auro, ut ostendátur regis//poténtia; in ture sacerdótem magnum consídera; et in myrrha domínicam//sepultúram.
Oratio
Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
DIE 4 IANUARII
Ad Officium lectionis
LECTIO PRIOR
De libro Isaíæ prophétæ
62, 1-12
Propinquitas redemptionis
[1]//Propter Sion non tacébo et propter Ierúsalem non quiéscam, donec//egrediátur ut splendor iustítia eius, et salus eius ut lampas accendátur.///[2]//Et vidébunt gentes iustítiam tuam et cuncti reges glóriam tuam; et vocáberis//nómine novo, quod os Dómini nominábit.//[3]//Et eris coróna glóriæ in manu Dómini//et diadéma regni in manu Dei tui.///[4]//Non vocáberis ultra Derelícta, et terra tua non vocábitur ámplius Desoláta;//sed vocáberis Beneplácitum meum in ea, et terra tua Nupta, quia complácuit//Dómino in te, et terra tua erit nupta.///[5]//Nam ut iúvenis uxórem ducit vírginem, ita ducent te fílii tui; ut gaudet//sponsus super sponsam, ita gaudébit super te Deus tuus.//[6]//Super muros tuos//Ierúsalem constítui custódes; tota die et tota nocte, in perpétuo non tacébunt.///Qui commonétis Dóminum, ne taceátis//[7]//et ne detis siléntium ei, donec//stabíliat et donec ponat Ierúsalem laudem in terra.///[8]//Iurávit Dóminus in déxtera sua et in bráchio fortitúdinis suæ: «Non dabo//tríticum tuum ultra cibum inimícis tuis, neque bibent fílii aliéni vinum tuum, in//quo laborásti.//[9]//Quia, qui collígerint illud, cómedent et laudábunt Dóminum; et//qui vindémiam fécerint, illud bibent in átriis sanctuárii mei.///[10]//Transíte, transíte per portas, paráte viam pópulo. Stérnite, stérnite sémitam,//elígite lápides, eleváte signum ad pópulos».///[11]//Ecce Dóminus audítum fecit in extrémis terræ: «Dícite fíliæ Sion: Ecce//salus tua venit, ecce merces eius cum eo et prǽmium eius coram illa.//[12]//Et//vocábunt eos Pópulus sanctus, Redémpti a Dómino; tu autem vocáberis Quæsíta,//Cívitas non derelícta».
RESPONSORIUM
(Is 62, 2-3)
℟.//Vidébunt gentes iustítiam tuam et cuncti reges glóriam tuam;
*//Et//vocábitur tibi nomen novum, quod os Dómini nominábit.
℣.//Et eris coróna glóriæ in manu Dómini et diadéma regni in manu Dei tui.
*//Et vocábitur tibi nomen novum, quod os Dómini nominábit.
LECTIO ALTERA
Ex Sermóne in sancta Theophanía sancto Hippólyto presbýtero attribúto
(Nn. 2. 6-8. 10: PG 10, 854. 858-859. 862)
Aqua et Spiritus
Ad Ioánnem venit Iesus, et baptísmum ab eo suscépit. O res digníssima//admiratióne! Infinítum flumen, quod lætíficat civitátem Dei exígua ablúitur//aqua. Fons incomprehensíbilis, qui vitam ómnibus homínibus progérminat et//término caret, a parvis et temporáriis aquis obrúitur.///Qui ubíque præsens est nec usquam abest, incomprehensíbilis ángelis et ab//hóminum conspéctu remótus, ad baptísmum accédit ut ipsi plácuit. Et ecce apérti//sunt ei cæli et vox facta est dicens: Hic est Fílius meus diléctus, in quo//complácui.///Amátus amórem génerat, et lux immateriális lucem inaccessíbilem. Hic est//qui Ioséphi nominátus est fílius, et meus est Unigénitus secúndum divínam//esséntiam.///Hic est Fílius meus diléctus: esúriens ille, qui innúmera alit mília; labórans,//idémque récreans laborántes; non habens ubi caput reclínet suum, et ómnia//gerens manu; qui pátitur, et ómnibus medétur passiónibus; qui cǽditur cólaphis,//et mundum donat libertáte; qui in látere percútitur, et latus Adámi córrigit.///Sed mentem, quæso, mihi accuráte inténdite: volo enim recúrrere ad fontem//vitæ, et fontem medélas scaturiéntem contemplári.///Pater immortalitátis immortálem Fílium ac Verbum in mundum misit, qui//venit ad hómines, lotúrus eos aqua et Spíritu: et regeneratúrus ad ánimæ//corporísque incorruptibilitátem, inspirávit in nos spíritum vitæ, et incorruptíbili//armatúra nos índuit.///Si ígitur homo factus immortális est, deus étiam erit. Si vero per aquam et//Spíritum Sanctum a regeneratióne ex lavácro deus fit, comperítur étiam post//resurrectiónem a mórtuis cohéres Christi esse.///Igitur præcónis voce proclámo: Veníte, omnes tribus géntium, ad baptísmatis//immortalitátem. Hæc est aqua cum Spíritu coniúncta, qua paradísus rigátur, terra//pinguéscit, increméntum plantæ cápiunt, génerant animália; atque ut ómnia//compéndio ampléctar, per quam regenerátus homo vivificátur, qua Christus//baptizátus est, in quam Spíritus Sanctus colúmbæ spécie descéndit.///Qui enim cum fide in hoc regeneratiónis lavácrum descéndit, renúntiat//diábolo, et Christo se addícit; hostem ábnegat, at Christum Deum esse confitétur;//servitútem éxuit, índuit adoptiónem; redit ex baptísmo spléndidus ut sol, rádios//iustítiæ effúlgurans; quod vero máximum est, revértitur fílius Dei et Christi//cohéres.///Ipsi glória et poténtia cum sanctíssimo, bono et vivífico eius Spíritu, nunc sit//et semper et in ómnia sǽcula sæculórum. Amen.
RESPONSORIUM
(Io 1, 32. 34. 33)
℟.//Vidi Spíritum descendéntem quasi colúmbam de cælo, et mansit super//eum;
*//Vidi, et testimónium perhíbui, quia hic est Fílius Dei.
℣.//Qui misit me baptizáre in aqua, ille mihi dixit: Super quem víderis//Spíritum descendéntem et manéntem super eum, hic est qui baptízat in Spíritu//Sancto.
*//Vidi, et testimónium perhíbui, quia hic est Fílius Dei.
Oratio
Deus, cuius Unigénitus in substántia nostræ carnis appáruit, præsta,//quǽsumus, ut per eum, quem símilem nobis foris agnóvimus, intus reformári//mereámur. Qui tecum vivit.
DIE 5 IANUARII
Ad Officium lectionis
LECTIO PRIOR
De libro Isaíæ prophétæ
63, 7-19
Rememoratio misericordiæ Dei in derelictione populi
[7]//Miseratiónum Dómini recordábor, laudum Dómini super ómnibus, quæ//réddidit nobis Dóminus, et super multitúdinem bonórum dómui Israel, quæ//largítus est eis secúndum misericórdias suas et secúndum multitúdinem//miseratiónum suárum.///[8]//Et dixit: «Verúmtamen pópulus meus est, fílii, qui non delúdent»; et factus//est eis salvátor.//[9]//In omni tribulatióne eórum non legátus neque ángelus, sed ipse//salvávit eos. In dilectióne sua et in indulgéntia sua ipse redémit eos et sústulit//eos et portávit eos cunctis diébus sǽculi.///[10]//Ipsi autem ad iracúndiam provocavérunt et afflixérunt spíritum sanctitátis//eius; et convérsus est eis in inimícum et ipse debellávit eos.///[11]//Et recordátus est diérum antiquórum, Móysi et pópuli sui. Ubi est qui edúxit//eos de mari cum pastóre gregis sui? Ubi est qui pósuit in médio eius spíritum//sanctitátis suæ?//[12]//Qui addúxit ad déxteram Móysi bráchium maiestátis suæ, qui//scidit aquas ante eos, ut fáceret sibi nomen sempitérnum,//[13]//qui dedúxit eos per//abýssos quasi equum per desértum, et non impingébant?//[14]//Sicut arméntum, quod//descéndit per vallem, spíritus Dómini fecit eos quiéscere; sic conduxísti//pópulum tuum, ut fáceres tibi nomen glóriæ.///[15]//Atténde de cælo et vide de habitáculo sancto tuo et glóriæ tuæ; ubi est zelus//tuus et fortitúdo tua? Commótio víscerum tuórum et misericórdiæ tuæ super me//continuérunt se.///[16]//Tu enim pater noster. Abraham enim nescit nos, et Israel ignórat nos; tu,//Dómine, pater noster, redémptor noster: a sǽculo nomen tuum.///[17]//Quare erráre nos fecísti, Dómine, de viis tuis, indurásti cor nostrum, ne//timerémus te? Convértere propter servos tuos, tribus hereditátis tuæ.//[18]//Brevi//témpore hereditavérunt pópulum sanctum tuum, hostes nostri conculcavérunt//sanctuárium tuum.//[19]//Facti sumus a sǽculo, cum non dominaréris nostri, neque//invocarétur nomen tuum super nos.///Utinam dirúmperes cælos et descénderes! A fácie tua montes deflúerent.
RESPONSORIUM
(Is 63, 17. 19)
℟.//Quare erráre nos fecísti, Dómine, de viis tuis, indurásti cor nostrum, ne//timerémus te?
*//Utinam dirúmperes cælos et descénderes!
℣.//Convértere propter servos tuos, tribus hereditátis tuæ.
*//Utinam//dirúmperes cælos et descénderes!
LECTIO ALTERA
Ex Oratiónibus sancti Procli Constantinopolitáni epíscopi
(Oratio 7 in sancta Theophania, 1-3: PG 65, 758-759)
Aquarum sanctificatio
Christus mundo appáruit, mundúmque incompósitum ornans, præclárum//lætúmque réddidit. Mundi peccátum suscépit, ac mundi hostem deiécit.//Aquárum fontes sanctificávit, hominúmque ánimas illuminávit. Mirácula//miráculis intéxuit maióribus.///Hódie namque terra et mare Salvatóris grátiam inter se partíta sunt,//mundúsque univérsus lætítia perfúsus est; ac hodiérnus dies maióra præcedénti//sollemnitáte miraculórum increménta osténdit.///Nam in superióri nataliciórum Salvatóris sollémni die aggaudébat terra, quod//Dóminum portáret in præsépio; at in præsénti hoc Theophaniórum die mare//summo gáudio éxsilit ac gestit; gestit autem, eo quod sanctificatiónis//benedictiónem médio Iordáne recéperit.///In antecedénti sollemnitáte imperféctus infans exhibebátur, nostram attéstans//imperfectiónem: at in præsénti die festo perféctus conspícitur, eum subobscúre//desígnans, qui perféctus ex perfécto procédit. Illic Rex córporis púrpuram índuit;//hic fons flumen circúmdat ac velut ámicit.///Agite ígitur, nóvaque ac stupénda vidéte mirácula: nempe iustítiæ solem in//Iordáne lavántem, ignem aqua mersum, Deúmque minístro hómine//sanctificátum.///Hódie omnis creatúra hymnis pérsonans clamat: Benedíctus qui venit in//nómine Dómini. Benedíctus qui omni témpore venit: non enim nunc primum//ádvenit.///Ecquísnam iste est? dic clárius, oro te, beáte David: Deus Dóminus, et illúxit//nobis. Nec David solum id prophéta dicit, verum étiam Paulus apóstolus, suo ei//astípulans testimónio, in hæc verba ait: Appáruit grátia Dei, salutáris ómnibus//homínibus, erúdiens nos. Non alíquibus, sed ómnibus: ómnibus namque, Iudǽis//páriter ac Græcis, salútem per baptísmum elargítur, commúne univérsis//benefícium baptísma propónens.///Agite, spectáte mirum novúmque dilúvium, maius præstantiúsque dilúvio,//quod Noe tempóribus fuit. Illic enim dilúvii aqua humánum interémit genus; at//hic baptísmi aqua, eius poténtia qui est baptizátus, mórtuos revocávit ad vitam.//Colúmba illic, olívæ ramum ore ferens, Christi Dómini odóris designávit//fragrántiam; hic autem Spíritus Sanctus, in colúmbæ spécie advéniens,//Dóminum misericórdem osténdit.
RESPONSORIUM

℟.//Hódie nobis appáruit lumen de lúmine, quem Ioánnes baptizávit in Iordáne//flúmine:
*//Ipsum crédimus natum ex María Vírgine.
℣.//Cæli apérti sunt super eum et vox Patris audíta est.
*//Ipsum crédimus//natum ex María Vírgine.
Oratio
Deus, illuminátor ómnium géntium, da pópulis tuis perpétua pace gaudére et//illud córdibus nostris spléndidum lumen infúnde, quod patrum nostrórum//méntibus aspersísti. Per Dóminum.
DIE 6 IANUARII
Ad Officium lectionis
LECTIO PRIOR
De libro Isaíæ prophétæ
63, 19 b — 64, 11
Imploratur visitatio divina
[63,19]//Utinam dirúmperes cælos et descénderes! A fácie tua montes deflúerent.//[64,1]//Sicut ignis succéndit sarménta, aquam ebullíre facit ignis, ut notum fácias//nomen tuum inimícis tuis, a fácie tua gentes turbéntur,//[2]//cum féceris mirabília,//quæ non sperabámus. Descendísti, et a fácie tua montes defluxérunt.///[3]//A sǽculo non audiérunt, neque aures percepérunt; óculus non vidit Deum,//absque te, qui operarétur pro sperántibus in eum.//[4]//Occúrris lætánti, faciénti//iustítiam et his, qui in viis tuis recordántur tui. Ecce tu irátus es, et peccávimus;//in ipsis a sǽculo nos salvábimur.///[5]//Et facti sumus ut immúndus omnes nos, et quasi pannus inquinátus univérsæ//iustítiæ nostræ; et marcúimus quasi fólium univérsi, et iniquitátes nostræ quasi//ventus abstulérunt nos.//[6]//Non est qui ínvocet nomen tuum, qui consúrgat et//adhǽreat tibi, quia abscondísti fáciem tuam a nobis et dissolvísti nos in manu//iniquitátis nostræ.///[7]//Et nunc, Dómine, pater noster es tu, nos vero lutum; et fictor noster tu, et//ópera mánuum tuárum omnes nos.//[8]//Ne irascáris, Dómine, nimis et ne ultra//memíneris iniquitátis; ecce, réspice: pópulus tuus omnes nos.//[9]//Urbes sanctitátis//tuæ factæ sunt in desértum, Sion desérta facta est, Ierúsalem desoláta est.///[10]//Domus sanctitátis nostræ et glóriæ nostræ, ubi laudavérunt te patres nostri,//facta est in exustiónem ignis, et ómnia desiderabília nostra versa sunt in ruínas.//[11]//Numquid super his continébis te, Dómine, tacébis et afflíges nos veheménter?
RESPONSORIUM
(Cf. Is 56, 1; Mic 4, 9; Is 43, 3)
℟.//Ierúsalem, cito véniet salus tua: quare mæróre consúmeris? numquid//consiliárius non est tibi, quia innovávit te dolor?
*//Salvábo te et liberábo te, noli//timére.
℣.//Ego enim sum Dóminus Deus tuus, Sanctus Israel, Redémptor tuus.
*//Salvábo te et liberábo te, noli timére.
LECTIO ALTERA
Ex Commentário sancti Cyrílli Alexandríni epíscopi in Ioánnis Evangélium
(Lib. 5, cap. 2: PG 73, 751-754)
Effusio Spiritus Sancti in omnem carnem
Cum univérsi Opifex ómnia in Christo instauráre pulchérrimo sane órdine//statuísset, et hóminis natúram in antíquum statum dénuo restitúere, pollicétur//una cum céteris bonis lárgiter redditúrum se ipsi quoque Spíritum Sanctum, cum//áliter in pacátam et stábilem bonórum possessiónem redintegrári non posset.///Defínit ítaque tempus descensúri in nos Sancti Spíritus, advéntus scílicet//Christi, promittítque dicens: In diébus illis, Servatóris vidélicet, effúndam de//Spíritu meo in omnem carnem.///Ubi vero tempus tantæ munificéntiæ et libertátis prodúxit in médium cum//carne in terris Unigénitum, hoc est hóminem ex mulíere natum, iuxta divínam//Scriptúram, rursus dedit Spíritum Deus ac Pater, primúsque Christus tamquam//primítiæ renovátæ natúræ eum excépit. Testátus est hoc Ioánnes Baptísta dicens://Vidi descendéntem Spíritum de cælo et mansit super eum.///Christus vero dícitur Spíritum accepísse, quátenus homo factus est, et//quátenus hómini conveniébat accípere; et quemádmodum, licet Fílius exsístat//Dei ac Patris, et ex eius substántia génitus, étiam ante incarnatiónem, imo pótius//ante ómnia quoque sǽcula, non gravátur tamen audíre Deum ac Patrem se//compellántem, postquam factus homo est: Fílius meus es tu: ego hódie génui te.///Eum enim, qui ante sǽcula Deus erat ex ipso génitus, hódie génitum esse//dicit, ut nos in eo suscíperet in filiórum adoptiónem; tota quippe natúra in//Christo reperítur, in quantum homo est: sic et Pater, cum próprium Spíritum//hábeat, eum rursus dícitur dare Fílio, ut nos in eo Spíritum lucrémur. Hanc ígitur//ob causam Abrahæ semen apprehéndit, sícuti scriptum est, et assimilátus est per//ómnia frátribus.///Accipit ergo Unigénitus Spíritum Sanctum non sibi ipsi; est enim eius, et in//eo et per eum datur, sícuti iam ántea díximus: sed quóniam homo factus totam//habébat in se natúram, ut eam omnem instauráret atque in íntegrum restitúeret.//Porro vidére licet, si recta ratiocinatióne ut et Scriptúræ testimóniis uti velímus,//Christum non sibi ipse accepísse Spíritum, sed nobis pótius in seípso: ómnia//quippe étiam per eum in nos bona derivántur.
RESPONSORIUM
(Ez 37, 27-28; Hebr 8, 8)
℟.//Ego ero eis Deus et ipsi erunt mihi pópulus;
*//Et scient gentes quia ego//Dóminus sanctificátor Israel, cum fúerit sanctuárium meum in médio eórum in//perpétuum.
℣.//Consummábo super domum Israel et super domum Iuda, testaméntum//novum.
*//Et scient gentes quia ego Dóminus sanctificátor Israel, cum fúerit//sanctuárium meum in médio eórum in perpétuum.
Oratio
Deus, qui per Fílium tuum æternitátis tuæ lumen cunctis géntibus suscitásti,//da plebi tuæ fulgórem plenum sui Redemptóris agnóscere, ut ad perpétuam//claritátem per eius increménta pervéniat. Per Dóminum.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
65, 13-25
Cælum novum et terra nova
[13]//Hæc dicit Dóminus Deus:///«Ecce servi mei cómedent, et vos esuriétis; ecce servi mei bibent, et vos//sitiétis; ecce servi mei lætabúntur, et vos confundémini;//[14]//ecce servi mei//laudábunt in exsultatióne cordis et vos clamábitis præ dolóre cordis, et præ//contritióne spíritus ululábitis.///[15]//Et relinquétis nomen vestrum in iuraméntum eléctis meis: “Interfíciat te//Dóminus Deus”, et servos suos vocábit nómine álio.//[16]//Quicúmque benedícit sibi//in terra, benedícet sibi in Deo Amen; et, quicúmque iurat in terra, iurábit in Deo//Amen; quia oblivióni tradéntur angústiæ prióres, et quia abscondéntur ab óculis//meis.///[17]//Ecce enim ego creo cælos novos et terram novam, et non erunt in memória//prióra et non ascéndent super cor.//[18]//Sed gaudébunt et exsultábunt usque in//sempitérnum in his, quæ ego creo, quia ecce ego creo Ierúsalem exsultatiónem et//pópulum eius gáudium.//[19]//Et exsultábo in Ierúsalem et gaudébo in pópulo meo, et//non audiétur in ea ultra vox fletus et vox clamóris.//[20]//Non erit ibi ámplius infans//diérum et senex, qui non ímpleat dies suos. Quóniam puer erit, qui centenárius//moriátur; et, qui non attíngat centum annos, maledíctus erit.///[21]//Et ædificábunt domos et habitábunt et plantábunt víneas et cómedent//fructus eárum.//[22]//Non ædificábunt, ut álius hábitet, non plantábunt, ut álius//cómedat: secúndum enim dies ligni erunt dies pópuli mei, et opéribus mánuum//suárum diu fruéntur elécti mei.///[23]//Non laborábunt frustra, neque generábunt in intéritum repentínum, quia//semen benedictórum erunt Dómini, et nepótes eórum cum eis.//[24]//Erítque://ántequam clament, ego respondébo; adhuc illis loquéntibus, ego exáudiam.///[25]//Lupus et agnus pascéntur simul, et leo sicut bos cómedet páleas, et serpénti//pulvis panis eius. Non nocébunt, neque occídent in omni monte sancto meo»,//dicit Dóminus.
RESPONSORIUM
(Ap 21, 1. 3. 4)
℟.//Vidi cælum novum et terram novam; et audívi vocem magnam de throno//dicéntem:
*//Ecce tabernáculum Dei cum homínibus! Et habitábit cum eis.
℣.//Abstérget Deus omnem lácrimam ab óculis eórum et mors ultra non erit,//quia prima abiérunt.
*//Ecce tabernáculum Dei cum homínibus! Et habitábit cum//eis.
LECTIO ALTERA
Ex Sermónibus sancti Máximi Taurinénsis epíscopi
(Sermo 100, de sancta Epiphania 1, 3: CCL 23, 398-400)
Baptismi dominici sacramenta
Evangélica Scriptúra refert Dóminum ad Iordánem baptísmi causa venísse, et//in eódem flúmine mystériis se cæléstibus consecrári voluísse.///Rátio enim éxigit, ut post diem natális domínici — licet interpósitis annis,//eódem autem témpore — hæc festívitas sequerétur, quam et ipsam festivitátem//natálem appellándam puto.///Tunc enim natus homínibus, hódie renátus est sacrámentis; tunc per//Vírginem éditus, hódie per mystérium generátus. Ibi, cum secúndum hóminem//náscitur, mater eum María sinu circúmfovet; hic, cum secúndum mystérium//gígnitur, Pater eum Deus voce compléctitur; ait enim: Hic est enim Fílius meus,//in quo bene complácui; ipsum audíte. Mater ergo pártui molli blandítur grémio,//Pater Fílio pio testimónio famulátur; mater, inquam, eum adorándum Magis//íngerit, Pater coléndum géntibus maniféstat.///Igitur Dóminus Iesus venit ad baptísmum, et corpus suum sanctum vóluit//aqua dílui.///Dicat fortásse áliquis: «Qui sanctus est, quare vóluit baptizári?». Audi ergo!//Ideo baptizátur Christus, non ut sanctificétur aquis, sed ut aquas ipse sanctíficet,//et purificatióne sui puríficet fluéntia illa quæ tangit. Consecrátio enim Christi//consecrátio maior est eleménti.///Cum enim Salvátor ablúitur, iam tunc in nostrum baptísmum tota aqua//mundátur, et purificátur fons, ut secutúris póstmodum pópulis lavácri grátia//ministrétur. Præcédit ergo Christus per baptísmum, ut christiáni post eum//confidénter pópuli subsequántur.///Intéllego ego mystérium: ita enim et colúmna ignis præcéssit per mare//Rubrum, ut intrépidum iter Israel fílii sequeréntur; et ipsa prior per aquas gressa//est, ut veniéntibus post se viándi sémitam præparáret. Quod factum, sicut//Apóstolus dicit, mystérium baptísmi fuit. Baptísmum plane quodámmodo fuit,//ubi hómines nubes operiébat, unda portábat.///Sed hæc ómnia operátus est Christus Dóminus idem qui et modo, qui, sicut//tunc per mare fílios Israel in ignis colúmna præcéssit, ita nunc per baptísmum//christiános pópulos in córporis sui colúmna præcédit. Ipsa, inquam, est colúmna,//quæ tunc lumen sequéntium óculis præstitit, modo lucem credéntium córdibus//subminístrat; tunc in flúctibus undárum solidávit sémitam, modo in lavácro fídei//vestígia corróborat.
RESPONSORIUM
(Io 1, 29; Is 53, 11)
℟.//Vidit Ioánnes Iesum veniéntem ad se et ait: Ecce agnus Dei;
*//Ecce qui//tollit peccátum mundi.
℣.//Iustificábit ipse multos et iniquitátes eórum ipse portábit.
*//Ecce qui tollit//peccátum mundi.
Oratio
Præsta, quǽsumus, omnípotens Deus, ut Salvatóris mundi, stella duce,//manifestáta natívitas méntibus nostris revelétur semper et crescat. Per Dóminum.
DIE 8 IANUARII
Ad Officium lectionis
LECTIO PRIOR
De libro Isaíæ prophétæ
66, 10-14. 18-23
Salus universa
10]//Lætámini cum Ierúsalem et exsultáte in ea,//omnes, qui dilígitis eam;//gaudéte cum ea gáudio,//univérsi, qui lugebátis super eam,//[11]//ut sugátis et repleámini//ab úbere consolatiónis eius,//ut mulgeátis et delíciis affluátis//ex ubéribus glóriæ eius.//[12]//Quia hæc dicit Dóminus://«Ecce ego dírigam ad eam quasi flúvium pacem//et quasi torréntem inundántem glóriam géntium.//Sugétis, in ulnis portabímini,//et super génua blandiéntur vobis.//[13]//Quómodo si quem mater consolátur,//ita ego consolábor vos;//et in Ierúsalem consolabímini.//[14]//Vidébitis et gaudébit cor vestrum//et ossa vestra quasi herba germinábunt//et manifestábitur manus Dómini in servis eius//et indignábitur inimícis suis.///[18]//Ego autem cognóscens ópera eórum et cogitatiónes eórum véniam, ut//cóngregem omnes gentes et linguas; et vénient et vidébunt glóriam meam.//[19]//Et//ponam in eis signum et mittam ex eis, qui salváti fúerint, ad gentes in Tharsis,//Phut, Lud, Mosoch, Ros, Thubal et Iavan, ad ínsulas longínquas, ad eos, qui non//audiérunt de me et non vidérunt glóriam meam, et annuntiábunt glóriam meam//géntibus;//[20]//et addúcent omnes fratres vestros de cunctis géntibus oblatiónem//Dómino, in equis et in quadrígis et in lectícis et in mulis et in dromedáriis, ad//montem sanctum meum Ierúsalem, dicit Dóminus: quómodo si ínferant fílii//Israel oblatiónem in vase mundo in domum Dómini.//[21]//Et assúmam ex eis in//sacerdótes et Levítas, dicit Dóminus.//[22]//Quia sicut cæli novi//et terra nova, quæ ego fáciam,//stabunt coram me,//dicit Dóminus,//sic stabit semen vestrum et nomen vestrum.//[23]//Et erit: unoquóque novilúnio//et quovis sábbato//véniet omnis caro, ut adóret coram fácie mea»,//dicit Dóminus.
RESPONSORIUM
(Is 66, 18. 19; Io 17, 6. 18)
℟.//Ego véniam, ut cóngregem omnes gentes et linguas:
*//Et vénient et//vidébunt glóriam meam et annuntiábunt eam géntibus.
℣.//Manifestávi nomen tuum homínibus, quos dedísti mihi de mundo: sicut tu//me misísti, et ego misi eos.
*//Et vénient et vidébunt glóriam meam et//annuntiábunt eam géntibus.
LECTIO ALTERA
Ex Sermónibus Fausti Regiénsis epíscopi
(Sermo 5, de Epiphania 2: PLS 3, 560-562)
Nuptiæ Christi et Ecclesiæ
Die autem tértio núptiæ fiébant. Quæ istæ sunt núptiæ, nisi vota et gáudia//salútis humánæ, quæ vel per confessiónem Trinitátis, vel per fidem//resurrectiónis, die tértio in huius númeri mystério celebrántur?///Nam ídeo et in ália Evangélii lectióne, cum choro et symphóniis, et//nuptiálibus véstibus, réditus fílii iunióris, id est, convérsio pópuli gentílis//excípitur.///Itaque tamquam sponsus procédens de thálamo suo descéndit ad terras//Ecclésiæ ex géntibus congregándæ, suscépta incarnatióne iungéndus, cui et arras//et dotem dedit: arras, quando Deus hómini iunctus est: dotem, quando pro salúte//hóminis immolátus est. Arras, præséntem redemptiónem: dotem vero, vitam//intellégimus ætérnam. Hæc ítaque vidéntibus mirácula erant, intellegéntibus//sacraménta. Si enim bene respícimus, quodámmodo in aquis ipsis similitúdo//baptísmatis et regeneratiónis expónitur. Dum enim áliud ex álio intra se effícitur,//dum inférior creatúra in spéciem meliórem secréta conversióne transfúnditur,//mystérium secúndæ nativitátis perágitur. Mutántur súbito aquæ, hómines//póstmodum mutatúræ.///Operánte ergo Christo in Galilǽa vinum fit, id est, recédit lex, grátia//succédit: umbra removétur, véritas repræsentátur: carnália spiritálibus//comparántur: in novum testaméntum observátio vetústa transfértur: sicut beátus//Apóstolus dicit: Vétera transiérunt et ecce facta sunt nova: et sicut aquæ, quæ in//hýdriis continéntur, nihil mínuunt ex eo quod erant, et tunc incípiunt esse quod//non erant, ita lex non perit per advéntum Christi manifésta, sed próficit.///Vino ergo deficiénte, vinum áliud ministrátur: bonum quidem vinum est//véteris testaménti, sed novi mélius; vetus testaméntum, quod Iudǽi obsérvant,//vanéscit in líttera; novum, quod ad nos pértinet, sapórem vitæ reddit in grátiam.///Bonum vinum, idest, bonum præcéptum, est legis, quando audis: Díliges//próximum tuum et ódio habébis inimícum tuum. Sed mélius et fórtius vinum est//Evangélii, quando audis: Ego autem dico vobis, dilígite inimícos vestros et//benefácite iis qui odérunt vos.
RESPONSORIUM
(Cf. Tob 13, 11. 13-14; Lc 13, 29)
℟.//Cívitas Dei, luce spléndida fulgébis: et omnes fines terræ adorábunt te.//Natiónes ex longínquo ad te vénient:
*//Et múnera deferéntes adorábunt in te//Dóminum.
℣.//Vénient ab oriénte et occidénte et aquilóne et austro.
*//Et múnera//deferéntes adorábunt in te Dóminum.
Oratio
Omnípotens sempitérne Deus, qui per Unigénitum tuum novam creatúram//nos tibi esse fecísti, præsta, quǽsumus, ut per grátiam tuam in illíus inveniámur//forma, in quo tecum est nostra substántia. Per Dóminum.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino, et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum, et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Petri Chrysólogi epíscopi
(Sermo 160: PL 52, 620-622)
Qui nobis nasci voluit, a nobis noluit ignorari
Quamvis in ipso domínicæ incarnatiónis sacraménto affúerint clara semper//divinitátis insígnia, Deum tamen venísse in humánum corpus multis modis áperit//et revélat hodiérna sollémnitas, ne perdat per ignorántiam semper obscuritátibus//involúta mortálitas quod tantum tenére méruit et possidére per grátiam.///Nam qui nobis nasci vóluit, a nobis nóluit ignorári: et ídeo sic áperit, ne//magnum pietátis sacraméntum magni fíeret erróris occásio.///Hódie magus, quem fulgéntem quærébat in stellis, in cunis réperit//vagiéntem. Hódie magus clarum mirátur in pannis, quem diu in astris patiebátur//obscúrum.///Hódie magus quid ibi vídeat profúndo stupóre pervólvit: in terra cælum, in//cælo terram, in Deo hóminem, in hómine Deum, et univérso sǽculo non//capácem conclúdi córpore perpusíllo. Iamque videns, crédere se et non discútere,//mýsticis munéribus confitétur: ture Deum, auro regem, myrrha esse moritúrum.///Hinc est quod gentílis, qui erat novíssimus, factus est primus: quia tunc ex//magórum fide est géntium credúlitas dedicáta.///Hódie Christus Iordánis álveum, mundi peccátum lavatúrus, intrávit: ad hoc//eum venísse Ioánnes ipse testátur: Ecce Agnus Dei ecce qui tollit peccáta mundi.//Hódie servus Dóminúm, homo Deum, Ioánnes Christum tenet; tenet acceptúrus//véniam, non datúrus.///Hódie, sicut ait Prophéta: Vox Dómini super aquas. Quæ vox? Hic est Fílius//meus diléctus, in quo mihi complácui.///Hódie Spíritus Sanctus supérnatat aquis in spécie colúmbæ, ut, sicut illa//colúmba Noe nuntiáverat dilúvium discessísse mundi, ita ista índice noscerétur//perpétuum mundi cessásse naufrágium; neque sicut illa véteris olívæ súrculum//portáret, sed totam in caput paréntis novi chrísmatis pinguédinem fundit, ut//ímpleat illud quod Prophéta prædíxit: Proptérea unxit te Deus, Deus tuus, óleo//lætítiæ præ consórtibus tuis.///Hódie Christus inítium dat signórum cæléstium, dum convértit aquas in//vinum. Sed aqua in sánguinis erat converténda mystérium, ut mera pócula de//vase córporis sui Christus bibéntibus propináret, ut impléret illud Prophétæ: Et//calix meus inébrians quam præclárus est!
RESPONSORIUM

℟.//Tria sunt múnera pretiósa, quæ obtulérunt magi Dómino in die illa, et//habent in se divína mystéria:
*//In auro, ut ostendátur regis poténtia; in ture//sacerdótem magnum consídera; et in myrrha domínicam sepultúram.
℣.//Salútis nostræ auctórem magi veneráti sunt in cunábulis, et de thesáuris//suis mýsticas ei múnerum spécies obtulérunt.
*//In auro, ut ostendátur regis//poténtia; in ture sacerdótem magnum consídera; et in myrrha domínicam//sepultúram.
Oratio
Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
DIE 8 IANUARII
Ad Officium lectionis
LECTIO PRIOR
De libro Isaíæ prophétæ
62, 1-12
Propinquitas redemptionis
[1]//Propter Sion non tacébo et propter Ierúsalem non quiéscam, donec//egrediátur ut splendor iustítia eius, et salus eius ut lampas accendátur.///[2]//Et vidébunt gentes iustítiam tuam et cuncti reges glóriam tuam; et vocáberis//nómine novo, quod os Dómini nominábit.//[3]//Et eris coróna glóriæ in manu Dómini//et diadéma regni in manu Dei tui.///[4]//Non vocáberis ultra Derelícta, et terra tua non vocábitur ámplius Desoláta;//sed vocáberis Beneplácitum meum in ea, et terra tua Nupta, quia complácuit//Dómino in te, et terra tua erit nupta.///[5]//Nam ut iúvenis uxórem ducit vírginem, ita ducent te fílii tui; ut gaudet//sponsus super sponsam, ita gaudébit super te Deus tuus.//[6]//Super muros tuos//Ierúsalem constítui custódes; tota die et tota nocte, in perpétuo non tacébunt.///Qui commonétis Dóminum, ne taceátis//[7]//et ne detis siléntium ei, donec//stabíliat et donec ponat Ierúsalem laudem in terra.///[8]//Iurávit Dóminus in déxtera sua et in bráchio fortitúdinis suæ: «Non dabo//tríticum tuum ultra cibum inimícis tuis, neque bibent fílii aliéni vinum tuum, in//quo laborásti.//[9]//Quia, qui collígerint illud, cómedent et laudábunt Dóminum; et//qui vindémiam fécerint, illud bibent in átriis sanctuárii mei.///[10]//Transíte, transíte per portas, paráte viam pópulo. Stérnite, stérnite sémitam,//elígite lápides, eleváte signum ad pópulos».///[11]//Ecce Dóminus audítum fecit in extrémis terræ: «Dícite fíliæ Sion: Ecce//salus tua venit, ecce merces eius cum eo et prǽmium eius coram illa.//[12]//Et//vocábunt eos Pópulus sanctus, Redémpti a Dómino; tu autem vocáberis Quæsíta,//Cívitas non derelícta».
RESPONSORIUM
(Is 62, 2-3)
℟.//Vidébunt gentes iustítiam tuam et cuncti reges glóriam tuam;
*//Et//vocábitur tibi nomen novum, quod os Dómini nominábit.
℣.//Et eris coróna glóriæ in manu Dómini et diadéma regni in manu Dei tui.
*//Et vocábitur tibi nomen novum, quod os Dómini nominábit.
LECTIO ALTERA
Ex Sermóne in sancta Theophanía sancto Hippólyto presbýtero attribúto
(Nn. 2. 6-8. 10: PG 10, 854. 858-859. 862)
Aqua et Spiritus
Ad Ioánnem venit Iesus, et baptísmum ab eo suscépit. O res digníssima//admiratióne! Infinítum flumen, quod lætíficat civitátem Dei exígua ablúitur//aqua. Fons incomprehensíbilis, qui vitam ómnibus homínibus progérminat et//término caret, a parvis et temporáriis aquis obrúitur.///Qui ubíque præsens est nec usquam abest, incomprehensíbilis ángelis et ab//hóminum conspéctu remótus, ad baptísmum accédit ut ipsi plácuit. Et ecce apérti//sunt ei cæli et vox facta est dicens: Hic est Fílius meus diléctus, in quo//complácui.///Amátus amórem génerat, et lux immateriális lucem inaccessíbilem. Hic est//qui Ioséphi nominátus est fílius, et meus est Unigénitus secúndum divínam//esséntiam.///Hic est Fílius meus diléctus: esúriens ille, qui innúmera alit mília; labórans,//idémque récreans laborántes; non habens ubi caput reclínet suum, et ómnia//gerens manu; qui pátitur, et ómnibus medétur passiónibus; qui cǽditur cólaphis,//et mundum donat libertáte; qui in látere percútitur, et latus Adámi córrigit.///Sed mentem, quæso, mihi accuráte inténdite: volo enim recúrrere ad fontem//vitæ, et fontem medélas scaturiéntem contemplári.///Pater immortalitátis immortálem Fílium ac Verbum in mundum misit, qui//venit ad hómines, lotúrus eos aqua et Spíritu: et regeneratúrus ad ánimæ//corporísque incorruptibilitátem, inspirávit in nos spíritum vitæ, et incorruptíbili//armatúra nos índuit.///Si ígitur homo factus immortális est, deus étiam erit. Si vero per aquam et//Spíritum Sanctum a regeneratióne ex lavácro deus fit, comperítur étiam post//resurrectiónem a mórtuis cohéres Christi esse.///Igitur præcónis voce proclámo: Veníte, omnes tribus géntium, ad baptísmatis//immortalitátem. Hæc est aqua cum Spíritu coniúncta, qua paradísus rigátur, terra//pinguéscit, increméntum plantæ cápiunt, génerant animália; atque ut ómnia//compéndio ampléctar, per quam regenerátus homo vivificátur, qua Christus//baptizátus est, in quam Spíritus Sanctus colúmbæ spécie descéndit.///Qui enim cum fide in hoc regeneratiónis lavácrum descéndit, renúntiat//diábolo, et Christo se addícit; hostem ábnegat, at Christum Deum esse confitétur;//servitútem éxuit, índuit adoptiónem; redit ex baptísmo spléndidus ut sol, rádios//iustítiæ effúlgurans; quod vero máximum est, revértitur fílius Dei et Christi//cohéres.///Ipsi glória et poténtia cum sanctíssimo, bono et vivífico eius Spíritu, nunc sit//et semper et in ómnia sǽcula sæculórum. Amen.
RESPONSORIUM
(Io 1, 32. 34. 33)
℟.//Vidi Spíritum descendéntem quasi colúmbam de cælo, et mansit super//eum;
*//Vidi, et testimónium perhíbui, quia hic est Fílius Dei.
℣.//Qui misit me baptizáre in aqua, ille mihi dixit: Super quem víderis//Spíritum descendéntem et manéntem super eum, hic est qui baptízat in Spíritu//Sancto.
*//Vidi, et testimónium perhíbui, quia hic est Fílius Dei.
Oratio
Deus, cuius Unigénitus in substántia nostræ carnis appáruit, præsta,//quǽsumus, ut per eum, quem símilem nobis foris agnóvimus, intus reformári//mereámur. Qui tecum vivit.
IN BAPTISMATE DOMINI
Ad Officium lectionis
LECTIO PRIOR
De libro Isaíæ prophétæ
42, 1-9; 49, 1-9
Servus Domini mansuetus, lux gentium
[42,1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.//[2]//Non//clamábit neque vociferábitur, nec audiétur vox eius foris.//[3]//Cálamum quassátum//non cónteret et linum fúmigans non exstínguet; in veritátem próferet iudícium.//[4]//Non languébit nec frangétur, donec ponat in terra iudícium; et legem eius ínsulæ//exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam:///[6]//«Ego, Dóminus, vocávi te in iustítia et apprehéndi manum tuam; et formávi//te et dedi te in fœdus pópuli, in lucem géntium,//[7]//ut aperíres óculos cæcórum et//edúceres de conclusióne vinctum, de domo cárceris sedéntes in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus.//[9]//Quæ prima fuérunt, ecce venérunt; nova quoque ego//annúntio: ántequam oriántur, audíta vobis fáciam».///[49,1]//Audíte me, ínsulæ, et atténdite, pópuli de longe: Dóminus ab útero vocávit//me, de ventre matris meæ recordátus est nóminis mei;//[2]//et pósuit os meum quasi//gládium acútum, in umbra manus suæ protéxit me et pósuit me sicut sagíttam//eléctam, in pháretra sua abscóndit me,//[3]//et dixit mihi: «Servus meus es tu, Israel,//in quo gloriábor».//[4]//Et ego dixi: «In vácuum laborávi, sine causa et vane//fortitúdinem meam consúmpsi; verúmtamen iudícium meum cum Dómino, et//merces mea cum Deo meo».///[5]//Et nunc dicit Dóminus, qui formávit me ex útero servum sibi, ut redúcerem//Iacob ad eum, et Israel ei congregarétur; et glorificátus sum in óculis Dómini, et//Deus meus factus est fortitúdo mea.///[6]//Et dixit: «Parum est ut sis mihi servus ad suscitándas tribus Iacob et//relíquias Israel reducéndas: dabo te in lucem géntium, ut sit salus mea usque ad//extrémum terræ».///[7]//Hæc dicit Dóminus, redémptor Israel, Sanctus eius, ad contémptum in//ánima, ad abominátum in gente, ad servum dominórum: «Reges vidébunt et//consúrgent, príncipes quoque et adorábunt propter Dóminum, quia fidélis est,//Sanctum Israel, qui elégit te».///[8]//Hæc dicit Dóminus: «In témpore benepláciti exaudívi te et in die salútis//auxiliátus sum tui; et servávi te et dedi te in fœdus pópuli, ut suscitáres terram et//distribúeres hereditátes dissipátas;//[9]//ut díceres his, qui vincti sunt: “Exíte”, et his,//qui in ténebris: “Revelámini”. Super vias pascéntur, et in ómnibus cóllibus//decalvátis páscua eórum».
RESPONSORIUM
(Cf. Mt 3, 16. 17; Lc 3, 22)
℟.//Hódie in Iordáne, baptizáto Dómino, apérti sunt cæli et sicut colúmba//super eum Spíritus mansit et vox Patris intónuit:
*//Hic est Fílius meus diléctus,//in quo mihi bene complácui.
℣.//Descéndit Spíritus Sanctus corporáli spécie sicut colúmba super ipsum et//vox de cælo facta est:
*//Hic est Fílius meus diléctus, in quo mihi bene//complácui.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Omnípotens sempitérne Deus, qui Christum, in Iordáne flúmine baptizátum,//Spíritu Sancto super eum descendénte, diléctum Fílium tuum sollémniter//declarásti, concéde fíliis adoptiónis tuæ, ex aqua et Spíritu Sancto renátis, ut in//beneplácito tuo iúgiter persevérent. Per Dóminum.
DOMINICA
Ad Officium lectionis
LECTIO PRIOR
Incipit liber Isaíæ prophétæ
1, 1-18
Obiurgatio populi
[1]//Vísio Isaíæ fílii Amos, quam vidit super Iudam et Ierúsalem in diébus Ozíæ,//Ióatham, Achaz, Ezechíæ regum Iudæ.///[2]//Audíte, cæli, et áuribus pércipe, terra, quóniam Dóminus locútus est: «Fílios//enutrívi et exaltávi, ipsi autem sprevérunt me.//[3]//Cognóvit bos possessórem suum,//et ásinus præsépe dómini sui; Israel non cognóvit, pópulus meus non intelléxit».///[4]//Væ genti peccatríci, pópulo gravi iniquitáte, sémini nequam, fíliis scelerátis!//Dereliquérunt Dóminum, blasphemavérunt Sanctum Israel, abalienáti sunt//retrórsum.///[5]//Super quo percutiémini vos ultra, addéntes prævaricatiónem? Omne caput//lánguidum, et omne cor mærens.//[6]//A planta pedis usque ad vérticem non est in eo//sánitas; vulnus et livor et plaga tumens non est circumligáta nec curáta//medicámine neque fota óleo.///[7]//Terra vestra desérta, civitátes vestræ succénsæ igni; regiónem vestram//coram vobis aliéni dévorant, et desolábitur sicut in vastitáte hostíli.///[8]//Et derelinquétur fília Sion ut umbráculum in vínea, sicut tugúrium in//cucumerário, sicut cívitas, quæ obséssa est.//[9]//Nisi Dóminus exercítuum//reliquísset nobis semen, quasi Sódoma fuissémus et quasi Gomórra símiles//essémus.///[10]//Audíte verbum Dómini, príncipes Sodomórum; percípite áuribus legem Dei//nostri, pópulus Gomórræ.///[11]//«Quo mihi multitúdinem victimárum vestrárum?, dicit Dóminus. Plenus//sum holocáustis aríetum et ádipe pínguium; et sánguinem vitulórum et agnórum//et hircórum nólui.//[12]//Cum venéritis ante conspéctum meum, quis quæsívit hæc de//mánibus vestris, ut ambularétis in átriis meis?//[13]//Ne afferátis ultra sacrifícium//vanum; abominátio mihi incénsum, neoménia et sábbatum et convéntus; non//feram scelus cum cœtu sollémni;//[14]//caléndas vestras et sollemnitátes vestras odívit//ánima mea, facta sunt mihi molésta, laborávi sústinens.//[15]//Et cum extendéritis//manus vestras, avértam óculos meos a vobis; et cum multiplicavéritis oratiónem,//non exáudiam: manus enim vestræ sánguine plenæ sunt.///[16]//Lavámini, mundi estóte, auférte malum cogitatiónum vestrárum ab óculis//meis; quiéscite ágere pervérse,//[17]//díscite benefácere: quǽrite iudícium, subveníte//opprésso, iudicáte pupíllo, deféndite víduam.///[18]//Et veníte, et iudício contendámus, dicit Dóminus. Si fúerint peccáta vestra//ut cóccinum, quasi nix dealbabúntur; et, si fúerint rubra quasi vermículus, velut//lana erunt».
RESPONSORIUM
(Is 1, 16. 18. 17)
℟.//Lavámini, mundi estóte, auférte malum cogitatiónum vestrárum ab óculis//meis;
*//Si fúerint peccáta vestra ut cóccinum, quasi nix dealbabúntur.
℣.//Quiéscite ágere pervérse, díscite benefácere, quǽrite iudícium.
*//Si fúerint//peccáta vestra ut cóccinum, quasi nix dealbabúntur.
LECTIO ALTERA
Ex Catechésibus sancti Cyrílli Hierosolymitáni epíscopi.
(Cat. 15, 1-3: PG 33, 870-874)
De duplici adventu Iesu Christi
Christi advéntum annuntiámus, non unum dumtáxat, sed et álterum prióre//multo speciosiórem. Ille enim patiéntiæ significatiónem prǽtulit; iste vero divíni//regni diadéma feret.///Nam ut plúrimum duplícia sunt ómnia apud Dóminum nostrum Iesum//Christum. Duplex natívitas, áltera ex Deo ante sǽcula, áltera ex Vírgine in//consummatióne sæculórum; duplex descénsus: unus obscúrus, qui tamquam//plúviæ in vellus, alter vero conspícuus, nimírum futúrus.///In primo advéntu fásciis involútus est in præsépio: in secúndo amicítur//lúmine quasi vestiménto. In prióre sustínuit crucem, ignomíniam aspernátus; in//áltero véniet angelórum exércitu stipátus, glorificátus.///Non ígitur in primo tantum advéntu acquiéscimus, sed et secúndum//exspectámus. Cumque in prióre dixérimus://*Benedíctus qui venit in nómine//*Dómini,//idem rursum dicémus in posterióre: ut cum ángelis occurréntes Dómino,//adorántes clamémus://*Benedíctus qui venit in nómine Dómini.///Véniet Salvátor non ut íterum iudicétur, sed ut in ius vocet eos a quibus in//iudícium est vocátus. Qui prius cum iudicarétur tácuit, conscelerátis qui immánia//in illum, quando in crucem egére ausi sunt, in memóriam révocans dicet://*Hæc//*fecísti et tácui.///Tunc, piæ dispensatiónis causa, hómines leni persuasióne docens venit: eo//vero témpore, velint, nolint, regno illíus necessário subiciéntur.///De utróque illo advéntu lóquitur Malachías prophéta://*Et statim véniet ad//*templum suum Dóminus, quem vos quǽritis.//Ecce unus advéntus.///Et rursus de áltero ita infit://*Et Angelus testaménti quem vos quǽritis. Ecce//*véniet Dóminus omnípotens: et quis sustinébit diem ingréssus eius, aut quis//*subsístet in visióne eius? eo quod ipse accédit tamquam ignis conflatórii,//*tamquam herba lavántum: et sedébit conflans et emúndans.///Duos quoque illos advéntus signíficat Paulus ad Titum scribens his verbis://*Appáruit grátia Dei salvatóris ómnibus homínibus, erúdiens nos, ut abnegántes//*impietátem et mundána desidéria, temperánter et pie et iuste vivámus in//*præsénti sǽculo, exspectántes beátam spem et apparitiónem glóriæ magni Dei et//*salvatóris nostri Iesu Christi.//Viden, quómodo primum expréssit advéntum, de//quo grátias agit; álterum vero, quem exspectámus.///Proptérea fídei quam profitémur tenor nunc ita est tráditus, ut credámus in//eum//*qui et ascéndit in cælos, et consédit a dextris Patris. Et ventúrus est in//*glória iudicáre vivos et mórtuos; cuius regni non erit finis.///Véniet ígitur Dóminus noster Iesus Christus e cælis. Véniet vero circa finem//mundi huius cum glória in postréma die. Fiet enim mundi huius consummátio, et//factus iste mundus rursum renovábitur.
RESPONSORIUM
(Cf. Ps 48 (49), 3; 79 (80), 2; 23 (24), 7. 9)
℟.//Aspíciens a longe, ecce vídeo Dei poténtiam veniéntem et nébulam totam//terram tegéntem.
*//Ite óbviam ei, et dícite://*//Núntia nobis, si tu es ipse,//*//Qui//regnatúrus es in pópulo Israel.
℣.//Quique terrígenæ, et fílii hóminum, simul in unum dives et pauper,
*//Ite//óbviam ei et dícite:
Oratio
Da, quǽsumus, omnípotens Deus, hanc tuis fidélibus voluntátem, ut, Christo//tuo veniénti iustis opéribus occurréntes, eius déxteræ sociáti, regnum mereántur//possidére cæléste. Per Dóminum.
FERIA II HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
1, 21-27; 2, 1-5
Iudicium et salus Sion. Concursus gentium
[1,21]//Quómodo facta est méretrix cívitas fidélis, plena iudícii? Iustítia habitávit//in ea, nunc autem homicídæ.//[22]//Argéntum tuum versum est in scóriam, vinum//tuum mixtum est aqua;//[23]//príncipes tui infidéles, sócii furum: omnes díligunt//múnera, sequúntur retributiónes, pupíllo non iúdicant, et causa víduæ non//ingréditur ad illos.///[24]//Propter hoc ait Dóminus, Deus exercítuum, Fortis Israel: «Heu, consolábor//super hóstibus meis et vindicábor de inimícis meis.//[25]//Et convértam manum meam//ad te et éxcoquam ad purum scóriam tuam et áuferam omne stagnum tuum.//[26]//Et//restítuam iúdices tuos, ut fuérunt prius, et consiliários tuos sicut antíquitus; post//hæc vocáberis Cívitas iustítiæ, Urbs fidélis».//[27]//Sion in iudício redimétur et, qui in//ea revérsi sunt, in iustítia.///[2,1]//Verbum, quod vidit Isaías fílius Amos super Iudam et Ierúsalem.//[2]//Et erit in//novíssimis diébus præparátus mons domus Dómini in vértice móntium, et//elevábitur super colles; et fluent ad eum omnes gentes.//[3]//Et ibunt pópuli multi et//dicent:///«Veníte, et ascendámus ad montem Dómini, ad domum Dei Iacob, ut dóceat//nos vias suas, et ambulémus in sémitis eius»; quia de Sion exíbit lex, et verbum//Dómini de Ierúsalem.///[4]//Et iudicábit gentes et arguet pópulos multos; et conflábunt gládios suos in//vómeres et lánceas suas in falces; non levábit gens contra gentem gládium, nec//exercebúntur ultra ad prœlium.///[5]//Domus Iacob, veníte, et ambulémus in lúmine Dómini.
RESPONSORIUM
(Mic 4, 2; Io 4, 25)
℟.//Veníte, ascendámus ad montem Dómini et ad domum Dei Iacob:
*//Docébit//nos de viis suis et íbimus in sémitis eius.
℣.//Messías véniet, qui dícitur Christus; cum vénerit ille, nobis annuntiábit//ómnia.
*//Docébit nos de viis suis et íbimus in sémitis eius.
LECTIO ALTERA
E Lítteris pastorálibus sancti Cároli Borroméo epíscopi
(Acta Ecclesiæ Mediolanensis, t. 2, Lugduni, 1683, 916-917)
De Adventus tempore
Ecce, dilectíssimi, tempus illud ádeo celebrátum, et sollémne tempus, ut ait//Spíritus Sanctus, acceptábile, dies salútis, pacis et reconciliatiónis, tempus quod,//ut tot olim votis et suspíriis eníxius ab antíquis patriárchis et prophétis//ardentíssime concupítum, cum effúsa lætítia a iusto Simeóne tandem visum, et//semper ab Ecclésia sollémniter ádeo celebrátum, sic a nobis debet pia mente,//láudibus, et grátiis ætérno Patri, pro exhíbita in hoc mystério misericórdia, in//perpétuum habéndis péragi; hoc nempe Unigéniti sui advéntu ex imménso in nos//peccatóres amóre illum misit, qui a dǽmonis tyránnide et império nos vindicáret,//ad cælum invitáret, in cæléstia penetrália nos introdúceret, veritátem ipsam nobis//exhibéret, in morum rectitúdine nos institúeret, virtútum sémina communicáret,//grátiæ suæ thesáuris locupletáret, nos dénique in fílio suos et vitæ ætérnæ//herédes ascísceret.///Hoc équidem mystérium dum ánnuum ab Ecclésia recólitur, monémur ut//tantæ caritátis nobis exhíbitæ memória in perpétuum renovétur; nos item édocet//Christi advéntum non iis modo qui Salvatóris illíus ævo vivébant profuísse, sed//eius virtútem nobis ómnibus adhuc communicándam, si sanctæ fídei et//sacramentórum ópera grátiam, quam nobis ille proméruit, excípere et iuxta eam//vitæ nostræ mores sub eius obœdiéntia dirígere velímus.///A nobis adhuc éxpetit Ecclésia, ut intellegámus quod, ut semel in carne venit//in mundum, sic subláto ex parte nostra óbice, quálibet hora et moménto ad nos//íterum veníre parátus sit, nostris in ánimis cum gratiárum abundántia spiritáliter//habitatúrus.///Hinc Ecclésia, ut mater piíssima salutísque nostræ studiosíssima, ex témporis//huius occasióne hymnis, cánticis aliísque Spíritus Sancti vócibus ritibúsque nos//édocet, quo pacto tantum benefícium grato ánimo excipiámus, eiúsque fructu//ditémur, et ídeo ad Christi Dómini advéntum mens nostra non minóri apparátu,//ac si adhuc ventúrus esset in mundum, disponátur; nec divérso ab eo tam verbis//quam exémplis véteris Testaménti, patres, eos ut imitémur, nos edocuérunt.
RESPONSORIUM
(Cf. Ioel 2, 15; Is 62, 11; Ier 4, 5)
℟.//Cánite tuba in Sion, vocáte gentes, annuntiáte pópulis et dícite:
*//Ecce//Deus, salvátor noster, advéniet.
℣.//Annuntiáte et audítum fácite; loquímini et clamáte.
*//Ecce Deus, salvátor//noster, advéniet.
Oratio
Fac nos, quǽsumus, Dómine Deus noster, advéntum Christi Fílii tui sollícitos//exspectáre, ut, dum vénerit pulsans, oratiónibus vigilántes et in suis invéniat//láudibus exsultántes. Per Dóminum.
FERIA III HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
2, 6-22; 4, 2-6
Iudicium Dei
[2,6]//Proiecísti pópulum tuum, domum Iacob, quia repléti sunt haríolis//orientálibus et áugures habuérunt ut Philísthim et manus aliénis pórrigunt.//[7]//Repléta est terra eius argénto et auro, et non est finis thesaurórum eius;//[8]//et//repléta est terra eius equis, et innumerábiles quadrígæ eius. Et repléta est terra//eius idólis: opus mánuum suárum adoravérunt, quod fecérunt dígiti eórum.///[9]//Et incurvávit se homo, et humiliátus est vir: ne dimíttas eis.//[10]//Ingrédere in//petram, abscóndere in púlvere a fácie timóris Dómini et a glória maiestátis eius.///[11]//Oculi sublímes hóminis humiliabúntur, et incurvábitur altitúdo virórum;//exaltábitur autem Dóminus solus in die illa.//[12]//Quia dies Dómini exercítuum super//omnem supérbum et excélsum et super omnem arrogántem, et humiliábitur;//[13]//et//super omnes cedros Líbani sublímes et eréctas et super omnes quercus Basan//[14]//et//super omnes montes excélsos et super omnes colles elevátos//[15]//et super omnem//turrim excélsam et super omnem murum munítum//[16]//et super omnes naves//Tharsis et super ómnia navígia pulchra.///[17]//Et incurvábitur sublímitas hóminum, et humiliábitur altitúdo virórum; et//elevábitur Dóminus solus in die illa,//[18]//et idóla pénitus conteréntur.//[19]//Et introíbunt//in spelúncas petrárum et in vorágines terræ a fácie formídinis Dómini et a glória//maiestátis eius, cum surréxerit percútere terram.///[20]//In die illa proíciet homo idóla sua argéntea et simulácra sua áurea, quæ//fécerat sibi, ut adoráret, ad talpas et vespertiliónes.//[21]//Et ingrediétur scissúras//petrárum et cavérnas saxórum a fácie formídinis Dómini et a glória maiestátis//eius, cum surréxerit percútere terram.///[22]//Quiéscite ergo ab hómine, cuius spíritus in náribus eius. Quanti enim//æstimábitur ipse?///[4,2]//In die illa erit germen Dómini in splendórem et glóriam et fructus terræ//sublímis et exsultátio his, qui salváti fúerint de Israel.//[3]//Et erit: omnis, qui relíctus//fúerit in Sion et resíduus in Ierúsalem, sanctus vocábitur, omnis, qui scriptus est//ad vitam in Ierúsalem.///[4]//Cum ablúerit Dóminus sordem filiárum Sion et sánguinem Ierúsalem láverit//de médio eius spíritu iudícii et spíritu ardóris,//[5]//et creábit Dóminus super omnem//locum montis Sion et super cœtum eius nubem per diem et fumum et//splendórem ignis flammántis in nocte: super omnem enim glóriam protéctio,//[6]//et//tabernáculum erit in umbráculum diéi ab æstu et in securitátem et absconsiónem//a túrbine et a plúvia.
RESPONSORIUM
(Is 2, 11; Mt 24, 30)
℟.//Oculi sublímes hóminis humiliabúntur et incurvábitur altitúdo virórum:
*//Et exaltábitur Dóminus solus in die illa.
℣.//Vidébunt Fílium hóminis veniéntem in núbibus cæli cum virtúte et glória//multa.
*//Et exaltábitur Dóminus solus in die illa.
LECTIO ALTERA
Ex Oratiónibus sancti Gregórii Nazianzéni epíscopi
(Or. 45, 9, 22. 26. 28: PG 36, 634-635. 654. 658-659. 662)
O admirabile commercium
Ipse Dei Fílius, ille sǽculis antíquior, ille invisíbilis, ille incomprehensíbilis,//ille incorpóreus, illud ex princípio princípium, illud ex lúmine lumen, ille fons//vitæ et immortalitátis, illa archétypi expréssio, illud immótum sigíllum, illa per//ómnia símilis imágo, ille Patris términus et rátio, ille, inquam, ad imáginem//suam se confert, carnémque carnis causa gerit, et cum intellectuáli ánima propter//ánimam meam iúngitur, ut símile per símile repúrget, atque humána ómnia,//excépto peccáto, súscipit; concéptus quidem ex Vírgine, ánimo et carne a Spíritu//præpurgáta (nam et generatiónem honóre áffici, et virginitátem præférri//oportébat); progréssus autem Deus cum assúmpta humanitáte, unum ex duóbus//inter se contráriis, carne nimírum et spíritu, quorum álterum deitátem dedit,//álterum accépit.///Qui álios ditat, pauper effícitur; carnis enim meæ paupertátem subit, ut ego//deitátis ipsíus opes cónsequar. Qui plenus est, exinanítur; sua enim glória ad//breve tempus exinanítur, ut plenitúdinis ipsíus ego párticeps effíciar.///Quænam hæ bonitátis divítiæ? Quodnam erga me mystérium? Divínam//imáginem accépi, nec custodívi. Ille meam carnem áccipit, ut et imágini salútem,//et carni immortalitátem áfferat, secúndum consórtium nobíscum init, et quidem//prióri longe admirabílius.///Per humanitátem a Deo assúmptam, hómini sanctitátem afférri oportébat; ut,//tyránno per vim superáto, nos liberáret, atque ad se per mediatórem Fílium//redúceret, hoc, ad Patris honórem, cui in ómnibus rebus cédere perspícitur,//dispensántem.///Ad ovem errántem bonus ille Pastor evénit, ánimam suam pro óvibus//ponens, ad montes et colles, in quibus sacrificábat; et errántem invénit et//invéntam, iísdem úmeris, quibus et crucis lignum, sústulit, et accéptam ad//supérnam vitam redúxit.///Lucérnam prǽviam lux illa claríssima séquitur et vocem Verbum, et//prónubum Sponsus, Dómino pópulum exímium comparántem, atque ad Spíritum//per aquam præpurgántem.///Opus habúimus Deo, qui carnem accíperet ac morerétur, ut vivámus.//Commórtui sumus, ut purgémur; simul resurréximus, quóniam simul mórtui//sumus; simul glorificáti sumus, quóniam simul resurréximus.
RESPONSORIUM
(Cf. Gal 4, 4-5; Eph 2, 4; Rom 8, 3)
℟.//Ecce iam venit plenitúdo témporis, in quo misit Deus Fílium suum in//terras, natum de Vírgine, factum sub lege:
*//Ut eos, qui sub lege erant,//redímeret.
℣.//Propter nímiam caritátem suam, qua diléxit nos Deus, Fílium suum misit//in similitúdine carnis peccáti.
*//Ut eos, qui sub lege erant, redímeret.
Oratio
Propitiáre, Dómine Deus, supplicatiónibus nostris et tribulántibus,//quǽsumus, tuæ concéde pietátis auxílium, ut, de Fílii tui veniéntis præséntia//consoláti, nullis iam polluámur contágiis vetustátis. Per Dóminum.
FERIA IV HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
5, 1-7
Contra vineam Domini
[1]//Cantábo dilécto meo cánticum amíci mei de vínea sua:///Vínea facta est dilécto meo in colle pingui;//[2]//et sæpívit eam et lápides elégit//ex illa et plantávit in ea vites eléctas et ædificávit turrim in médio eius et tórcular//exstrúxit in ea; et exspectávit, ut fáceret uvas, et fecit labrúscas.///[3]//Nunc ergo, habitátor Ierúsalem et vir Iudæ, iudicáte inter me et víneam//meam.//[4]//Quid est quod débui ultra fácere víneæ meæ et non feci ei? Cur//exspectávi, ut fáceret uvas, et fecit labrúscas?///[5]//Et nunc osténdam vobis quid ego fáciam víneæ meæ: áuferam sæpem eius,//et erit in direptiónem; díruam macériam eius, et erit in conculcatiónem.//[6]//Et//ponam eam desértam: non putábitur et non fodiétur, et ascéndent vepres et//spinæ; et núbibus mandábo, ne pluant super eam imbrem.///[7]//Vínea enim Dómini exercítuum domus Israel est, et vir Iudæ germen eius//delectábile; et exspectávi, ut fáceret iudícium, et ecce iníquitas, et iustítiam, et//ecce nequítia.
RESPONSORIUM
(Ps 79 (80), 14. 15. 3. 16. 15)
℟.//Exterminávit víneam tuam aper de silva et singuláris ferus depástus est//eam; vide, Dómine, et éxcita poténtiam tuam,
*//Prótege eam quam plantávit//déxtera tua.
℣.//Dómine Deus virtútum, réspice de cælo et vide et vísita víneam istam.
*//Prótege eam quam plantávit déxtera tua.
LECTIO ALTERA
Ex Sermónibus sancti Bernárdi abbátis
(Sermo 5 in Adventu Domini,1-3: Opera omnia, Edit. cisterc. 4 [1966], 188-190)
Veniet in nos Verbum Dei
Tríplicem Dómini advéntum nóvimus. Tértius quidam advéntus est médius//inter illos. Illi enim duo manifésti sunt, sed non iste. In prióre quidem in terris//visus et cum homínibus conversátus est, quando, sicut ipse testátur, et vidérunt,//et odérunt. In posterióre vero//*vidébit omnis caro salutáre Dei nostri,//et//*vidébunt//*in quem transfixérunt.//Médius occúltus est, in quo soli eum in seípsis vident//elécti, et salvæ fiunt ánimæ eórum. In primo ergo venit in carne et infirmitáte, in//hoc médio in spíritu et virtúte, in último in glória et maiestáte.///Advéntus síquidem iste médius, via quædam est per quam a primo veniátur//ad últimum: in primo Christus fuit redémptio nostra, in último apparébit vita//nostra, in isto réquies est et consolátio nostra.///Sed ne cui forte inventítia videántur quæ de hoc advéntu médio dícimus,//ipsum audíte://*Si quis díligit me,//inquit,//*sermónes meos servábit, et Pater meus//*díliget eum, et ad eum veniémus.//Legi enim álibi://*Qui timet Deum, fáciet bona//;//sed plus áliquid dictum séntio de diligénte, quia sermónes servábit. Ubi ergo//servándi sunt? Haud dúbium quin in corde, sicut ait Prophéta://*In corde meo//*abscóndi elóquia tua, ut non peccem tibi.///Hoc modo custódi verbum Dei://*Beáti enim qui custódiunt illud.//Ergo//traiciátur in víscera quædam ánimæ tuæ; tránseat in affectiónes tuas et in mores//tuos. Cómede bonum, et delectábitur in crassitúdine ánima tua. Ne obliviscáris//comédere panem tuum, ne exaréscat cor tuum, sed ádipe et pinguédine repleátur//ánima tua.///Si sic verbum Dei serváveris, haud dúbium quin ab eo servéris. Véniet enim//ad te Fílius cum Patre, véniet Prophéta magnus, qui renovábit Ierúsalem et ille//nova facit ómnia. Hoc enim fáciet hic advéntus, ut,//*sicut portávimus imáginem//*terréni, sic portémus et imáginem cæléstis.//Sicut fuit vetus Adam effúsus per//totum hóminem, et totum occupávit, ita modo totum obtíneat Christus, qui totum//creávit, totum redémit, totum et glorificábit.
RESPONSORIUM
(Cf. Ps 28 (29), 11; Is 40, 10)
℟.//Ecce Dóminus véniet cum splendóre descéndens et virtus eius cum eo:
*//Visitáre pópulum suum in pace et constitúere super eum vitam sempitérnam.
℣.//Ecce Dóminus noster cum virtúte véniet.
*//Visitáre pópulum suum in pace//et constitúere super eum vitam sempitérnam.
Oratio
Prǽpara, quǽsumus, Dómine Deus noster, corda nostra divína tua virtúte, ut,//veniénte Christo Fílio tuo, digni inveniámur ætérnæ vitæ convívio et cibum//cæléstem, ipso ministránte, percípere mereámur. Per Dóminum.
FERIA V HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
16, 1-5; 17, 4-8
Sion refugium Moabitarum. Conversio Ephraim
[16,1]//Emíttite agnum dominatóri terræ, de Petra desérti ad montem fíliæ Sion.//[2]//Et erit: sicut avis fúgiens et pulli de nido avolántes, sic erunt fíliæ Moab ad vada//Arnon.///[3]//Affer consílium fac iudícium; pone quasi noctem umbram tuam in merídie,//abscónde fugiéntes et vagos ne prodas.//[4]//Hábitent apud te prófugi Moab; esto//latíbulum eórum a fácie vastatóris; finítus est enim exáctor, consummáta est//devastátio, defécit calcátor a terra.//[5]//Et firmábitur in misericórdia sólium; et//sedébit super illud in veritáte, in tabernáculo David, iúdicans et quærens//iudícium et velóciter reddens, quod iustum est.///[17,4]//Et erit in die illa: attenuábitur glória Iacob et pinguédo carnis eius//marcéscet;//[5]//et erit, sicut cum messor árripit culmos, et bráchium eius spicas legit;//et erit, sicut cum quis quærit spicas in valle Ráphaim.//[6]//Et relinquétur in eo//racémus, et sicut cum excútitur ólea: duæ vel tres olívæ in summitáte rami sive//quáttuor aut quinque in cacumínibus árboris fructíferæ, dicit Dóminus Deus//Israel.///[7]//In die illa atténdet homo ad factórem suum, et óculi eius ad Sanctum Israel//respícient;//[8]//et non atténdet ad altária, quæ fecérunt manus eius, et quæ operáti//sunt dígiti eius; non respíciet lucos et thymiatéria.
RESPONSORIUM
(Cf. Ier 33, 15. 16; Is 16, 5)
℟.//Germináre fáciam David germen iustítiæ et fáciet iudícium et iustítiam in//terra:
*//Et hoc est nomen quod vocábunt eum, Dóminus iustítia nostra.
℣.//Firmábitur in misericórdia sólium et sedébit super illud in veritáte,//iúdicans et quærens iudícium.
*//Et hoc est nomen quod vocábunt eum, Dóminus//iustítia nostra.
LECTIO ALTERA
Ex Commentário sancti Ephræm diáconi in Diatéssaron
(Cap. 18, 15-17: SCh 121, 325-328)
Vigilate: iterum venturus est
Ut discípulos impedíret, ne eum de moménto advéntus sui interrogárent,//Christus dixit://*De illa hora nemo scit, neque ángeli neque Fílius. Non est//*vestrum nosse témpora vel moménta.//Abscóndit illa ut vigilémus et quivis//nostrum exístimet illud sua ætáte eventúrum esse. Si enim revelásset quo//témpore ventúrus esset, advéntus eius insúlsus factus esset, nec ámplius//desiderarétur a géntibus et sǽculis in quibus revelábitur. Dixit se ventúrum esse,//sed non dixit quando ventúrus esset, et ita omnes generatiónes et sǽcula ardénter//eum exspéctant.///Quamvis enim Dóminus signa advéntus sui constitúerit, nequáquam tamen//eórum términus plane intellégitur; nam hæc signa multíplici mutatióne venérunt//et transiérunt, immo et adhuc perstant. Extrémus enim eius advéntus prióri//símilis est.///Nam quemádmodum iusti et prophétæ eum exspectavérunt, putántes eum//ipsórum diébus se revelatúrum, ita étiam hódie quisque fidélium suo témpore//eum suscípere desíderat, quia diem advéntus sui non maniféstum fecit: idque//máxime hanc ob causam, ne quis illum, cuius potestáti et domínio númeri et//témpora súbdita sunt, fato et horæ subiéctum exístimet. Quod ipse definívit,//quómodo id esset ei abscónditum qui signa advéntus sui descrípsit? Itaque his//verbis signa sua honorávit, ut ex illo die in pósterum omnes generatiónes et//sǽcula existimárent eius advéntum ipsórum témpore futúrum esse.///Vigiláte, quia, quando corpus dormit, natúra nostri dominátur et non ex//nostra voluntáte, sed iuxta impúlsum natúræ opus vi perfícitur. Et quando ánimæ//gravis sopor dominátur, puta pusillanímitas aut tristítia, inimícus dominátur eius//et per eam id facit quod illa non vult. Natúræ dominátur vis, ánimæ vero//inimícus.///Vigilántiam ergo, quam Dóminus mandávit, utríque parti hóminis//præscrípsit: córpori, ut a somnoléntia, ánimæ, ut a torpóre et timiditáte cavéret,//ut et Scriptúra ait://*Evigiláte, iusti;//et//*Exsurréxi et adhuc sum tecum//; et íterum://*Ne deficiátis. Ideo habéntes administratiónem, non defícimus//.
RESPONSORIUM
(Is 55, 3-4; Act 28, 28)
℟.//Fériam vobíscum pactum sempitérnum, misericórdias David fidéles:
*//Ecce testem pópulis dedi eum, ducem ac præceptórem géntibus.
℣.//Géntibus missum est hoc salutáre Dei, et ipsi áudient.
*//Ecce testem//pópulis dedi eum, ducem ac præceptórem géntibus.
Oratio
Excita, Dómine, poténtiam tuam et magna nobis virtúte succúrre, ut, quod//nostra peccáta præpédiunt, grátia tuæ propitiatiónis accéleret. Per Dóminum.
FERIA VI HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
19, 16-25
Conversio futura Ægyptiorum et Assyriorum
[16]//In die illa erunt Ægýptii quasi mulíeres et stupébunt et timébunt a fácie//commotiónis manus Dómini exercítuum, quam ipse movébit super eam.//[17]//Et erit//terra Iudæ Ægýpto in pavórem: omnis, qui illíus fúerit recordátus, pavébit a fácie//consílii Dómini exercítuum, quod ipse cogitávit super eam.///[18]//In die illa erunt quinque civitátes in terra Ægýpti loquéntes lingua Chánaan//et iurántes per Dóminum exercítuum. Cívitas Solis vocábitur una.///[19]//In die illa erit altáre Dómino in médio terræ Ægýpti, et títulus iuxta//términum eius Dómino.//[20]//Et erit in signum et in testimónium Dómino exercítuum//in terra Ægýpti. Clamábunt enim ad Dóminum a fácie tribulántium, et mittet eis//salvatórem et propugnatórem, qui líberet eos.//[21]//Et cognoscétur Dóminus ab//Ægýpto, et cognóscent Ægýptii Dóminum in die illa; et colent eum in hóstiis et//in munéribus et vota vovébunt Dómino et solvent.//[22]//Et percútiet Dóminus//Ægýptum plaga et sanábit; et reverténtur ad Dóminum et placábitur eis et sanábit//eos.///[23]//In die illa erit via de Ægýpto in Assýriam; et intrábit Assýrius Ægýptum et//Ægýptius in Assýriam et sérvient Ægýptii cum Assýriis.///[24]//In die illa erit Israel tértius cum Ægýpto et Assýria; benedíctio in médio//terræ,//[25]//cui benedícet Dóminus exercítuum dicens: «Benedíctus pópulus meus//Ægýptius, et opus mánuum meárum Assýrius, et heréditas mea Israel».
RESPONSORIUM
(Is 19, 21; Lc 13, 29)
℟.//Cognóscent Ægýptii Dóminum in die illa
*//Et colent eum in hóstiis et in//munéribus.
℣.//Et vénient ab oriénte et occidénte et aquilóne et austro, et accúmbent in//regno Dei.
*//Et colent eum in hóstiis et in munéribus.
LECTIO ALTERA
E libro «Proslógion» sancti Ansélmi epíscopi
(Cap. 1: Opera omnia, Edit. Schmitt, Seccovii, 1938, 1, 97-100)
Desiderium contemplandi Deum
Eia nunc, homúncio, fuge páululum occupatiónes tuas, abscónde te módicum//a tumultuósis cogitatiónibus tuis. Abice nunc onerósas curas, et postpóne//laboriósas distensiónes tuas. Vaca aliquántulum Deo, et requiésce aliquántulum//in eo.///Intra in cubículum mentis tuæ; exclúde ómnia præter Deum et quæ te iuvent//ad quæréndum eum, et, clauso óstio, quære eum. Dic nunc, totum cor meum, dic//nunc Deo: Quæro vultum tuum;//*vultum tuum, Dómine, requíro.///Eia nunc ergo, tu, Dómine Deus meus, doce cor meum ubi et quómodo te//quærat, ubi et quómodo te invéniat.///Dómine, si non es hic, ubi te quæram abséntem? Si autem ubíque es, cur non//vídeo te præséntem? Sed certe hábitas lucem inaccessíbilem. Et ubi est lux//inaccessíbilis, aut quómodo accédam ad lucem inaccessíbilem? Aut quis me//ducet, et indúcet in illam, ut vídeam te in illa? Deínde, quibus signis, qua fácie te//quæram? Numquam te vidi, Dómine Deus meus; non novi fáciem tuam.///Quid fáciet, altíssime Dómine, quid fáciet iste tuus longínquus exsul? Quid//fáciet servus tuus ánxius amóre tui, et longe proiéctus a fácie tua? Anhélat vidére//te, et nimis abest illi fácies tua. Accédere ad te desíderat, et inaccessíbilis est//habitátio tua. Inveníre te cupit, et nescit locum tuum. Quǽrere te afféctat, et//ignórat vultum tuum.///Dómine, Deus meus es, et Dóminus meus es, et numquam te vidi. Tu me//fecísti et refecísti, et ómnia mea bona tu mihi contulísti, et nondum novi te.//Dénique ad te vidéndum factus sum; et nondum feci propter quod factus sum.///Et o tu, Dómine, úsquequo? Usquequo, Dómine, obliviscéris nos, úsquequo//avértes fáciem tuam a nobis? Quando respícies et exáudies nos? Quando//illuminábis óculos nostros, et osténdes nobis fáciem tuam? Quando restítues te//nobis?///Réspice, Dómine, exáudi, illúmina nos, osténde nobis teípsum. Restítue te//nobis, ut bene sit nobis; sine quo tam male est nobis. Miseráre labóres et conátus//nostros ad te, qui nihil valémus sine te.///Doce me quǽrere te, et osténde te quærénti; quia nec quǽrere te possum, nisi//tu dóceas, nec inveníre, nisi te osténdas. Quæram te desiderándo, desíderem//quæréndo, invéniam amando, amem inveniéndo.
RESPONSORIUM
(Ps 79 (80), 19. 20; 105 (106), 4)
℟.//Non discedémus a te, vivificábis nos, Dómine, et nomen tuum//invocábimus:
*//Illústra fáciem tuam et salvi érimus.
℣.//Meménto nostri, Dómine, in beneplácito pópuli tui: vísita nos in salutári//tuo.
*//Illústra fáciem tuam et salvi érimus.
Oratio
Excita, quǽsumus, Dómine, poténtiam tuam et veni, ut ab imminéntibus//peccatórum nostrórum perículis te mereámur protegénte éripi, te liberánte//salvári. Qui vivis et regnas.
SABBATO HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
21, 6-12
Custos nuntiat ruinam Babylonis
[6]//Hæc enim dixit mihi Dóminus: «Vade et pone speculatórem; quodcúmque//víderit, annúntiet.//[7]//Si víderit currum, bigam équitum, ascensórem ásini et//ascensórem caméli, intueátur diligénter multo intúitu».///[8]//Et clamávit speculátor: «Super spécula, Dómine, ego sum stans iúgiter per//diem, et super custódiam meam ego sum stans totis nóctibus.///[9]//Ecce huc venit agmen virórum, biga équitum». Et respóndit et dixit://«Cécidit, cécidit Bábylon, et ómnia sculptília deórum eius contríta sunt in//terram».///[10]//Tritúra mea et fili áreæ meæ, quæ audívi a Dómino exercítuum, Deo Israel,//annuntiávi vobis.///[11]//Oráculum Duma. Ad me clamat ex Seir: «Custos, quid de nocte? Custos,//quid de nocte?».//[12]//Dixit custos: «Venit mane, sed étiam nox; si quǽritis, quǽrite,//revertímini, veníte».
RESPONSORIUM
(Ap 18, 2. 4. 5)
℟.//Clamávit Angelus in forti voce: Cécidit Bábylon magna; et audívi áliam//vocem de cælo dicéntem:
*//Exíte de illa, pópulus meus, ne compartícipes sitis//peccatórum eius.
℣.//Pervenérunt peccáta eius usque ad cælum et recordátus est Dóminus//iniquitátum eius.
*//Exíte de illa, pópulus meus, ne compartícipes sitis//peccatórum eius.
LECTIO ALTERA
Ex Tractátu sancti Cypriáni epíscopi et mártyris De bono patiéntiæ
(Nn. 13 et 15: CSEL 3, 406-408)
Quod non videmus, speramus
Dómini et Magístri nostri salutáre præcéptum est://*Qui toleráverit usque ad//*finem, hic salvus erit.//Et íterum://*Si permanséritis in verbo meo, vere discípuli//*mei éritis et cognoscétis veritátem et véritas liberábit vos.///Tolerándum et perseverándum est, fratres dilectíssimi, ut, ad spem veritátis et//libertátis admíssi, ad veritátem et libertátem ipsam perveníre possímus; quia hoc//ipsum quod christiáni sumus, fídei et spei res est; ut autem spes et fides ad//fructum sui possint perveníre, patiéntia opus est.///Non enim præséntem glóriam séquimur, sed futúram, secúndum quod et//Paulus apóstolus monet dicens://*Spe salváti sumus. Spes autem, quæ vidétur, non//*est spes: quod enim videt quis, quid sperat? Si autem quod non vidémus//*sperámus, per exspectatiónem sustinémus.//Exspectátio et patiéntia necessária//est, ut id quod esse cœpimus impleámus, et quod sperámus et crédimus, Deo//repræsentánte, capiámus.///Dénique álio in loco idem Apóstolus iustos et operántes et divíni fénoris//increménto cæléstes thesáuros sibi recondéntes, ut patiéntes quoque sint, ínstruit//et docet, dicens://*Ergo, dum tempus habémus, operémur quod bonum est ad//*omnes, máxime vero ad domésticos fídei. Bonum autem faciéntes non//*deficiámus; témpore enim suo metémus.///Admonet ne quis impátiens in operatióne defíciat, ne quis tentatiónibus aut//avocátus aut victus in médio laudis et glóriæ itínere desístat, et péreant prætérita,//dum quæ cœperant désinunt esse perfécta.///Apóstolus dénique, cum de caritáte loquerétur tolerántiam illi et patiéntiam//iunxit.//*Cáritas//, inquit,//*magnánima est, cáritas benígna est, cáritas non//*æmulátur, non inflátur, non irritátur, non cógitat malum, ómnia díligit, ómnia//*credit, ómnia sperat, omnia sústinet.//Osténdit inde illam perseveráre tenáciter//posse, quod nóverit ómnia sustinére.///Et álio loco://*Sustinéntes,//inquit,//*ínvicem in dilectióne, satis agéntes serváre//*unitátem spíritus in coniunctióne pacis.//Probávit nec unitátem servári posse nec//pacem, nisi se ínvicem fratres mútua tolerántia fóveant, et concórdiæ vínculum//patiéntia intercedénte custódiant.
RESPONSORIUM
(Cf. Hab 2, 3; Hebr 10, 37)
℟.//Apparébit in finem et non mentiétur:
*//Exspécta illum, quia véniens véniet//et non tardábit.
℣.//Adhuc módicum aliquántulum, qui ventúrus est véniet.
*//Exspécta illum,//quia véniens véniet et non tardábit.
Oratio
Deus, qui ad liberándum humánum genus a vetustátis condicióne//Unigénitum tuum in hunc mundum misísti, largíre devóte exspectántibus//supérnæ tuæ grátiam pietátis, ut ad veræ perveniámus prǽmium libertátis. Per//Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
22, 8-23
Contra superbiam Ierusalem et Sobnæ
[8]//Revelátum est operiméntum Iudæ et respexísti in die illa armamentárium//domus Saltus;//[9]//et scissúras civitátis David vidístis, quia multiplicátæ sunt; et//congregástis aquas piscínæ inferióris.//[10]//Et domos Ierúsalem numerástis et//destruxístis domos ad muniéndum murum;//[11]//et lacum fecístis inter duos muros//pro aqua piscínæ véteris; sed non suspexístis ad eum, qui fecit hæc, et eum, qui//hæc de longe formávit, non vidístis.///[12]//Et vocávit Dóminus, Deus exercítuum, in die illa ad fletum et ad planctum,//ad calvítium et ad cingéndum saccum;//[13]//et ecce gáudium et lætítia occídere//boves et iuguláre pecus, comédere carnes et bíbere vinum: «Comedámus et//bibámus, cras enim moriémur».//[14]//Et revelátum est in áuribus meis a Dómino//exercítuum: «Certe non dimittétur iníquitas hæc vobis, donec moriámini!», dicit//Dóminus, Deus exercítuum.///[15]//Hæc dicit Dóminus, Deus exercítuum: «Vade, ingrédere ad procuratórem//istum, ad Sobnam præpósitum palátii://[16]//"Quid tibi hic? Aut quis tibi hic, quia//excidísti tibi hic sepúlcrum?". Effódiens in excélso sepúlcrum suum, excavábat//in petra tabernáculum sibi.//[17]//Ecce Dóminus veheménter proíciet te, homo,//violénter te apprehéndens.//[18]//In globum te convólvet glómerans; quasi pilam//mittet te in terram latam et spatiósam: ibi moriéris, et ibi erunt currus glóriæ tuæ,//ignomínia domus dómini tui.///[19]//Et expéllam te de statióne tua et de ministério tuo depónam te.//[20]//Et erit in//die illa: Vocábo servum meum Elíachim fílium Helcíæ//[21]//et índuam illum túnicam//tuam et cíngulo tuo cingam eum et potestátem tuam dabo in manu eius; et erit in//patrem habitántibus Ierúsalem et dómui Iudæ.///[22]//Et dabo clavem domus David super úmerum eius; et apériet, et non erit qui//claudat; et claudet, et non erit qui apériat.//[23]//Et figam illum paxíllum in loco//secúro, et erit in sólium glóriæ dómui patris sui».
RESPONSORIUM
(Ap 3, 7. 8)
℟.//Hæc dicit Sanctus et Verus, qui habet clavem David:
*//Ecce dedi coram te//óstium apértum, quod nemo potest cláudere.
℣.//Servásti verbum meum et non negásti nomen meum.
*//Ecce dedi coram te//óstium apértum, quod nemo potest cláudere.
LECTIO ALTERA
Ex Commentáriis Eusébii Cæsariensis epíscopi in Isaíam
(Cap. 40: PG 24, 3766-367)
Vox clamantis in deserto
*Vox clamántis in desérto, paráte viam Dómini, rectas fácite sémitas Dei//*nostri//. Apérte declárat ea, quæ in vaticínio ferúntur, non Hierosólymæ, sed in//desérto gerénda esse; nempe quod futúrum sit, ut glória Dómini appáreat, et//salutáre Dei in omnis carnis notítiam véniat.///Et hæc quidem secúndum históriam et ad verbum, tunc impléta sunt, cum//Ioánnes Baptísta salutárem Dei advéntum prædicávit in desérto Iordánis, ubi//salutáre Dei visum fuit. Nam tunc Christus eiúsque glória ómnibus innótuit,//cum, ipso baptizáto, apérti sunt cæli, et Spíritus Sanctus, in colúmbæ spécie//descéndens, super eo insédit, patérnaque vox deláta est, Fílio testimónium//reddens,//*Hic est Fílius meus diléctus, ipsum audíte//.///Hæc quippe dicebántur, quia Deus in desértum, a sǽculo impérvium et//inaccéssum, adventúrus erat. Erant porro gentes omnes Dei cognitióne vácuæ, a//quarum áditu omnes iusti Dei ac prophétæ arcebántur.///Quámobrem iubet vox illa viam paráre Dei Verbo, et ínviam asperámque//complanáre, ut en advéniens Deus noster prógredi váleat.//*Paráte viam Dómini//://ea est evangélica prædicátio nóvaque consolátio, quæ salutáre Dei in ómnium//hóminum notítiam veníre exóptat.///*Super montem excélsum ascénde, qui evangelízas Sion. Exálta in fortitúdine//*vocem tuam, qui evangelízas Ierúsalem//. Hæc præmissórum senténtiæ appríme//convéniunt, atque opportúne evangelistárum mentiónem fáciunt, et advéntum//Dei ad hómines annúntiant, postquam de voce in desérto clamánte sermo hábitus//est. Etenim prophetíam de Ioánne Baptísta evangelistárum méntio congruénter//sequebátur.///Quænam ígitur hæc Sion est, nisi quæ ántea Ierúsalem vocabátur? Nam et//ipsa mons erat, quod declárat Scriptúra illa quæ dicit://*Mons Sion hic, in quo//*habitásti//; et Apóstolus://*Accessístis ad Sion montem//. Num forte chorus//apostólicus, ex prisco pópulo ex circumcisióne deléctus, hac ratióne significátur?///Hæc enim Sion et Ierúsalem est, quæ salutáre Dei accépit, quæ et ipsa monti//Dei, vidélicet unigénito Verbo eius, sublímis impónitur: quam iubet, conscénso//monte sublími, salutáre verbum annuntiáre. Quis autem ille est, qui evangelízat,//nisi evangélicus chorus? Quid est evangelizáre? univérsis homínibus, et ante//omnes, civitátibus Iuda, Christi in terram advéntum prædicáre.
RESPONSORIUM
(Cf. Mt 11, 11. 9)
℟.//Præcúrsor Dómini venit, de quo ipse testátur:
*//Nullus maior inter natos//mulíerum Ioánne Baptísta.
℣.//Hic est enim prophéta et plus quam prophéta, de quo Salvátor ait.
*//Nullus//maior inter natos mulíerum Ioánne Baptísta.
Oratio
Omnípotens et miséricors Deus, in tui occúrsum Fílii festinántes nulla ópera//terréni actus impédiant, sed sapiéntiæ cæléstis erudítio nos fáciat eius esse//consórtes. Qui tecum vivit.
FERIA II HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 1-18
Manifestatio Domini in die suo
[1]//Ecce Dóminus díssipat terram et frangit eam et contúrbat fáciem eius et//dispérgit habitatóres eius.//[2]//Et erit sicut pópulus sic sacérdos, et sicut servus sic//dóminus eius, sicut ancílla sic dómina eius, sicut emens sic ille qui vendit, sicut//fenerátor sic is qui mútuum áccipit, sicut qui répetit sic qui debet.//[3]//Dissipatióne//dissipábitur terra et direptióne prædábitur: Dóminus enim locútus est verbum//hoc.///[4]//Luget, languet terra, marcéscit, languet orbis, marcéscit altitúdo simul cum//terra.//[5]//Et terra infécta est sub habitatóribus suis, quia transgréssi sunt leges,//violavérunt mandátum, dissipavérunt fœdus sempitérnum.//[6]//Propter hoc//maledíctio vorávit terram et pœnas exsolvérunt habitatóres eius; ideóque//imminúti sunt cultóres eius, et relícti sunt hómines pauci.///[7]//Luget mustum, emárcuit vitis, ingemíscunt omnes, qui lætabántur corde.//[8]//Cessávit gáudium tympanórum, quiévit sónitus lætántium, cessávit gáudium//cítharæ;//[9]//cum cántico non bibent vinum, amára erit pótio bibéntibus illam.///[10]//Attríta est cívitas inanitátis, clausa est omnis domus, ut nemo intróeat;//[11]//clamor est super vino in platéis, óccidit omnis lætítia, translátum est gáudium//terræ.//[12]//Relícta est in urbe solitúdo, et in ruínam confrácta est porta;//[13]//quia hæc//erunt in médio terræ, in médio populórum, quómodo si olívæ excutiántur, et//finíta vindémia colligántur racémi.///[14]//Hi levábunt vocem suam, laudábunt maiestátem Dómini, hínnient de mari.//[15]//Propter hoc in regiónibus lucis glorificáte Dóminum, in ínsulis maris nomen//Dómini, Dei Israel.//[16]//A fínibus terræ laudes audívimus: «Glória iusto».///Et dixi: «Secrétum meum mihi, secrétum meum mihi. Væ mihi!».//Prævaricántes prævaricáti sunt et prævaricatióne prævaricántium prævaricáti//sunt.//[17]//Formído et fóvea et láqueus super te, habitátor terræ.//[18]//Et erit: qui fúgerit a//voce formídinis, cadet in fóveam; et, qui ascénderit de fóvea, tenébitur láqueo,//quia cataráctæ de excélsis apértæ sunt, et concússa sunt fundaménta terræ.
RESPONSORIUM
(Is 24, 14. 15; Ps 95 (96), 1)
℟.//Hi levábunt vocem suam, laudábunt maiestátem Dómini.
*//In regiónibus//lucis glorificáte Dóminum.
℣.//Cantáte Dómino cánticum novum, cantáte Dómino, omnis terra.
*//In//regiónibus lucis glorificáte Dóminum.
LECTIO ALTERA
Ex Tractátu sancti Ioánnis a Cruce presbýteri De ascénsu montis Carméli
(Lib. 2, cap. 22)
In Christo Deus nobis locutus est
Præcípua causa ob quam in antíqua lege lícitæ erant quæ fiébant Deo//interrogatiónes, et cur necessárium erat ut prophétæ et sacerdótes visiónes ac//revelatiónes a Deo requírerent, hæc erat, quia nondum tunc témporis ádeo//fundáta erat fides, neque lex evangélica stabilíta; unde necessárium erat ut a Deo//de rebus sciscitaréntur, et ut Deus modo verbis, modo visiónibus et//revelatiónibus, tum figúris et similitudínibus, tum dénique multis áliis//significatiónum modis eis loquerétur. Omne enim illud quod respondébat,//loquebátur et revelábat, nostræ sacræ fídei mystéria erant, vel certe res ad eam//spectántes vel ad eam diréctæ.///At nunc quando fides in Christum est fundáta, et lex evangélica in statu//grátiæ promulgáta, non necésse est eum illo modo interrogáre, nec est cur ipse//sicut tunc loquátur. Dando quippe nobis, sicut dedit, Fílium suum, qui est//únicum solúmque ipsíus Verbum, ómnia nobis simul unáque vice hoc suo único//Verbo locútus est et revelávit, neque illi quidquam dicéndum manet.///Et hic est genuínus auctoritátis illíus sensus, qua nítitur sanctus Paulus//persuadére Hebrǽis, ut a prióribus illis antíquæ legis Móysis cum Deo agéndi//tractandíque modis abscédant, et óculos ad Christum solum convértant, dicens://*Multifáriam multísque modis olim Deus loquens pátribus in prophétis, novíssime//*diébus istis locútus est nobis in Fílio//. Quibus verbis docet Apóstolus tot tántaque//dixísse Deum per hoc suum Verbum, ut nihil iam ámplius optándum supérsit; id//enim quod ántea per partes loquebátur prophétis, iam nobis totum in ipso dixit,//ipsum nobis totum dando, id est, Fílium suum.///Quámobrem ille qui nunc vellet áliquid a Deo sciscitári, vel visiónem//áliquam aut revelatiónem ab eo postuláre, viderétur iniúriam Deo inférre, non//defigéndo omníno suos óculos in Christum, vel áliam rem aut novitátem extra//illum requiréndo.///Posset enim illi Deus hoc modo respondére://*Hic est Fílius meus diléctus, in//*quo mihi bene complácui; ipsum audíte//. Iam ómnia locútus sum per Verbum//meum: ad illum solum tuos cónice óculos; in ipso síquidem univérsa iam tibi//dixi cúnctaque revelávi; immo multo plura in eo repéries quam desideráre aut//pétere possis.///Iam ego una cum Sancto meo Spíritu in illum descéndi in monte Thabor,//dixíque://*Hic est Fílius meus diléctus in quo mihi complácui; ipsum audíte//. Non//est cur novos doctrínæ ac responsiónum modos requíras; si enim loquébar ántea,//id erat Christum promitténdo; si vero áliquid sciscitabántur ex me, dirigebántur//interrogatiónes illæ ad postulándum et sperándum Christum, in quo univérsa//bona repertúri erant, quemádmodum nunc omnis evangelistárum//apostolorúmque doctrína hoc declárat.
RESPONSORIUM
(Mic 4, 2; Io 4, 25)
℟.//Properábunt gentes multæ et dicent: Veníte, ascendámus ad montem//Dómini.
*//Et docébit nos de viis suis et íbimus in sémitis eius.
℣.//Messías venit, qui dícitur Christus; cum vénerit ille, nobis annuntiábit//ómnia.
*//Et docébit nos de viis suis et íbimus in sémitis eius.
Oratio
Dirigátur, quǽsumus, Dómine, in conspéctu tuo nostræ petitiónis orátio, ut//ad magnum incarnatiónis Unigéniti tui mystérium nostræ vota servitútis illibáta//puritáte pervéniant. Per Dóminum.
IN CONCEPTIONE IMMACULATA BEATÆ MARIÆ
Ad Officium lectionis
LECTIO PRIOR
De Epístola beáti Pauli apóstoli ad Romános
5, 12-21
Ubi abundavit peccatum, superabundavit gratia
Fratres://[12]//Sicut per unum hóminem peccátum in hunc mundum intrávit et per//peccátum mors, et ita in omnes hómines mors pertránsiit, eo quod omnes//peccavérunt.//[13]//Usque ad legem enim peccátum erat in mundo; peccátum autem//non imputátur, cum lex non est,//[14]//sed regnávit mors ab Adam usque ad Móysen//étiam in eos, qui non peccavérunt in similitúdine prævaricatiónis Adæ, qui est//figúra futúri.///[15]//Sed non sicut delíctum, ita et donum; si enim uníus delícto multi mórtui//sunt, multo magis grátia Dei et donum in grátia uníus hóminis Iesu Christi in//multos abundávit.//[16]//Et non sicut per unum, qui peccávit, ita et donum; nam//iudícium ex uno in condemnatiónem, grátia autem ex multis delíctis in//iustificatiónem.//[17]//Si enim uníus delícto mors regnávit per unum, multo magis,//qui abundántiam grátiæ et donatiónis iustítiæ accípiunt, in vita regnábunt per//unum Iesum Christum.///[18]//Igitur sicut per uníus delíctum in omnes hómines in condemnatiónem, sic et//per uníus iustítiam in omnes hómines in iustificatiónem vitæ;//[19]//sicut enim per//inobœdiéntiam uníus hóminis peccatóres constitúti sunt multi, ita et per uníus//obœditiónem iusti constituéntur multi.///[20]//Lex autem subintrávit, ut abundáret delíctum; ubi autem abundávit//peccátum, superabundávit grátia,//[21]//ut sicut regnávit peccátum in morte, ita et//grátia regnet per iustítiam in vitam ætérnam per Iesum Christum Dóminum//nostrum.
RESPONSORIUM
(Rom 5, 12; Lc 1, 30; cf. Ps 114 (116 A), 8; 17 (18), 19)
℟.//Per unum hóminem peccátum in hunc mundum intrávit, eo quod omnes//peccavérunt.
*//Ne tímeas, María, invenísti grátiam apud Deum.
℣.//Erípuit Dóminus ánimam tuam de morte et contra inimícum factus est//protéctor tuus.
*//Ne tímeas, María, invenísti grátiam apud Deum.
LECTIO ALTERA
Ex Oratiónibus sancti Ansélmi epíscopi
(Oratio 52: PL 158, 955-956)
O Virgo, per cuius benedictionem benedicitur omnis natura!
Cælum, sídera, terra, flúmina, dies, nox et quæcúmque humánæ potestáti vel//utilitáti sunt obnóxia in amíssum decus sese gratulántur, dómina, per te//quodámmodo resuscitáta, et nova quadam ineffábili grátia donáta. Quasi enim//ómnia mórtua erant, cum amíssa congénita dignitáte favéndi dominátui vel//úsibus Deum laudántium, ad quod facta erant; obruebántur oppressióne, et//decolorabántur abúsu idólis serviéntium, propter quos facta non erant. Quasi//vero éadem resuscitáta lætántur, cum iam Deum confiténtium et dominátu//regúntur, et usu decorántur.///Nova autem et inæstimábili grátia quasi exsultavérunt, cum ipsum Deum,//ipsum creatórem suum, non solum invisibíliter supra se illa regéntem sensérunt,//sed étiam visibíliter intra se eísdem uténdo sanctificántem vidérunt. Hæc tanta//bona per benedíctum fructum benedícti ventris benedíctæ Maríæ provenérunt.///Per plenitúdinem enim grátiæ tuæ, et quæ in inférno erant, se lætántur//liberáta; et quæ supra mundum sunt, se gaudent restauráta. Per eúndem quippe//gloriósum Fílium gloriósæ virginitátis tuæ, omnes iusti qui obiérunt ante vitálem//eius mortem exsúltant diruptióne captivitátis suæ, et ángeli gratulántur//restitutióne semírutæ civitátis suæ.///O fémina plena et superpléna grátia, de cuius plenitúdinis exundántia//respérsa sic reviréscit omnis creatúra! O Virgo benedícta et superbenedícta, per//cuius benedictiónem benedícitur omnis natúra, non solum creáta a Creatóre, sed//et Creátor a creatúra!///Deus Fílium suum, quem solum de corde suo æquálem sibi génitum,//tamquam seípsum diligébat, ipsum dedit Maríæ: et ex María fecit sibi fílium non//álium, sed eúndem; ut naturáliter esset unus idémque commúnis Fílius Dei et//Maríæ. Omnis natúra a Deo est creáta, et Deus ex María est natus. Deus ómnia//creávit, et María Deum génuit. Deus qui ómnia fecit, ipse se ex María fecit; et//sic ómnia quæ fécerat, refécit. Qui pótuit ómnia de níhilo fácere, nóluit ea//violáta sine María refícere.///Deus ígitur est pater rerum creatárum et María mater rerum recreatárum.//Deus est Pater constitutiónis ómnium, et María est mater restitutiónis ómnium.//Deus enim génuit illum, per quem ómnia sunt facta; et María péperit illum, per//quem ómnia sunt salváta. Deus génuit illum, sine quo pénitus nihil est; et María//péperit illum, sine quo omníno nihil bene est.///O vere Dóminus tecum, cui dedit Dóminus, ut omnis natúra tantum tibi//debéret secum.
RESPONSORIUM
(Ps 33 (34), 4; 85 (86), 13; Lc 1, 48)
℟.//Magnificáte Dóminum mecum:
*//Quia misericórdia Dómini magna est//super me.
℣.//Ecce enim ex hoc beátam me dicent omnes generatiónes.
*//Quia//misericórdia Dómini magna est super me.
Oratio
Deus, qui per Immaculátam Vírginis Conceptiónem dignum Fílio tuo//habitáculum præparásti, quǽsumus, ut, qui ex morte eiúsdem Fílii tui prævísa//eam ab omni labe præservásti, nos quoque mundos, eius intercessióne, ad te//perveníre concédas. Per Dóminum.
FERIA IV HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
25, 6 — 26, 6
Convivium Dei. Canticum redemptorum
[25,6]//Fáciet Dóminus exercítuum ómnibus pópulis in monte hoc convívium//pínguium, convívium vini meri, pínguium medullatórum, vini deliquáti.//[7]//Et//præcipitábit in monte isto fáciem vínculi colligáti super omnes pópulos et telam,//quam ordítus est super omnes natiónes.//[8]//Præcipitábit mortem in sempitérnum et//abstérget Dóminus Deus lácrimam ab omni fácie et oppróbrium pópuli sui//áuferet de univérsa terra, quia Dóminus locútus est.///[9]//Et dicétur in die illa: «Ecce Deus noster iste, exspectávimus eum, ut salváret//nos; iste Dóminus, sustinúimus eum: exsultábimus et lætábimur in salutári eius.//[10]//Quia requiéscet manus Dómini in monte isto». Et triturábitur Moab in loco suo,//sícuti terúntur páleæ in sterquilínio;//[11]//et exténdet manus suas in médio eius, sicut//exténdit natans ad natándum; et humiliábitur supérbia eius cum allisióne//mánuum eius.//[12]//Et firmum muniméntum murórum tuórum evértit, deiécit,//prostrávit in terram usque ad púlverem.///[26,1]//In die illa cantábitur cánticum istud in terra Iudæ: «Urbs fortis nobis in//salútem; pósuit muros et antemurále.//[2]//Aperíte portas et ingrediátur gens iusta,//quæ servat fidem.//[3]//Propósitum eius est firmum; servábis pacem, quia in te//sperávit.///[4]//Speráte in Dóminum in sǽculis ætérnis, Dóminus est petra ætérna.//[5]//Quia//evértit habitántes in excélso, civitátem sublímem humiliábit; humiliábit eam//usque ad terram, détrahet eam usque ad púlverem.//[6]//Conculcábit eam pes, pedes//páuperis, gressus egenórum».
RESPONSORIUM
(Ap 21, 3; Is 25, 8)
℟.//Audívi vocem magnam de throno dicéntem: Ecce tabernáculum Dei cum//homínibus, et habitábit cum eis:
*//Et ipsi pópuli eius erunt et ipse Deus cum eis//erit eórum Deus.
℣.//Præcipitábit Dóminus Deus mortem in sempitérnum et abstérget lácrimam//ab omni fácie.
*//Et ipsi pópuli eius erunt et ipse Deus cum eis erit eórum Deus.
LECTIO ALTERA
Ex Enarratiónibus sancti Augustíni epíscopi in Psalmos
(In Ps. 109, 1-3: CCL 40, 1601-1603)
Promissa Dei per Filium nobis præbentur
Tempus constítuit Deus promíssis suis, et tempus eis quæ promísit impléndis.///Promissiónum tempus erat témpore prophetárum usque ad Ioánnem//Baptístam; ab illo autem et deínceps usque ad finem, tempus est impléndi quæ//promíssa sunt.///Fidélis Deus qui se nostrum debitórem fecit, non áliquid a nobis accipiéndo,//sed tanta nobis promitténdo. Parum erat promíssio, étiam scripto se tenéri vóluit,//véluti fáciens nobíscum chirógraphum promissórum suórum; ut, cum ea quæ//promísit sólvere incíperet, in scriptúra promissórum considerarémus órdinem//solvendórum. Tempus ítaque prophetíæ, prædíctio erat, ut sæpe iam díximus,//promissiónum.///Promísit salútem ætérnam, et beátam vitam cum ángelis sine fine, et//hereditátem immarcescíbilem glóriam sempitérnam, dulcédinem vultus sui,//domum sanctificatiónis suæ in cælis, ex resurrectióne a mórtuis nullum deínceps//moriéndi metum. Hoc est promíssum eius tamquam finále, quo decúrrit nostra//omnis inténtio, quo cum venérimus, nihil ámplius requirámus, nihil ámplius//exigámus. Sed ad illud quod erit in fine quo órdine veniátur; neque hoc tácuit//promitténdo et prænuntiándo.///Promísit enim homínibus divinitátem, mortálibus immortalitátem,//peccatóribus iustificatiónem, abiéctis glorificatiónem.///Verúmtamen, fratres, quia incredíbile videbátur homínibus quod promittébat//Deus, ex hac mortalitáte, corruptióne, abiectióne, infirmitáte, púlvere et cínere//futúros hómines æquáles ángelis Dei, non solum scriptúram cum homínibus//fecit, ut créderent, sed étiam fídei suæ pósuit mediatórem, non quémlibet//príncipem, aut quémlibet ángelum vel archángelum, sed únicum Fílium: ut, qua//via nos perductúrus esset ad illum finem quem promísit, per eum ipsum Fílium//suum et osténderet et præbéret.///Parum enim erat Deo, si Fílium suum fáceret demonstratórem viæ; eum//ipsum viam fecit, ut per illum ires regéntem te, ambulántem per se.///Unicus ítaque Fílius Dei ventúrus ad hómines, assumptúrus hóminem, et per//id quod sumpsit futúrus homo, moritúrus, resurrectúrus, ascensúrus in cælum,//sessúrus ad déxteram Patris, et impletúrus in géntibus quæ promísit, et post//impletiónem promissórum suórum in géntibus étiam hoc impletúrus ut véniat, et//quod prærogávit éxigat, discérnat vasa iræ a vasis misericórdiæ, reddat ímpiis//quod minátus est, iustis quod pollícitus est.///Hoc ergo totum prophetándum fuit, prænuntiándum fuit, ventúrum//commendándum fuit, ut non súbito véniens horrerétur, sed créditum//exspectarétur.
RESPONSORIUM
(Mic 7, 19; Act 10, 43)
℟.//Revertétur et miserébitur nostri Deus noster;
*//Calcábit iniquitátes nostras//et proíciet in profúndum maris ómnia peccáta nostra.
℣.//Huic omnes prophétæ testimónium pérhibent, remissiónem peccatórum//accípere per nomen eius omnes qui credunt in eum.
*//Calcábit iniquitátes nostras//et proíciet in profúndum maris ómnia peccáta nostra.
Oratio
Omnípotens Deus, qui nos prǽcipis iter Christo Dómino præparáre, concéde//propítius, ut nullis infirmitátibus fatigémur, qui cæléstis médici consolántem//præséntiam sustinémus. Per Dóminum.
FERIA V HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
26, 7-21
Canticum iustorum. Promissio resurrectionis
[7]//«Sémita iusti recta est; rectum callem iusti complánas.//[8]//Et in sémita//iudiciórum tuórum, Dómine, sperávimus in te; ad nomen tuum et ad memoriále//tuum desidérium ánimæ.///[9]//Anima mea desíderat te in nocte, sed et spíritu meo in præcórdiis meis te//quæro. Cum resplendúerint iudícia tua in terra, iustítiam discent habitatóres//orbis.///[10]//Fit misericórdia ímpio, non discet iustítiam; in terra probitátis iníque gerit et//non videt maiestátem Dómini.///[11]//Dómine, exaltáta est manus tua, et non vident; vídeant confúsi zelum tuum//in pópulum, et ignis hóstium tuórum devorábit eos.///[12]//Dómine, dabis pacem nobis; ómnia enim ópera nostra operátus es nobis.//[13]//Dómine Deus noster, possedérunt nos dómini absque te; tantum in te//recordémur nóminis tui.///[14]//Mórtui non revivíscent, defúncti non resúrgent; proptérea visitásti et//contrivísti eos et perdidísti omnem memóriam eórum.///[15]//Auxísti gentem, Dómine, auxísti gentem, glorificátus es; elongásti omnes//términos terræ.///[16]//Dómine, in angústia quæsiérunt te, fudérunt incantatiónem, castigátio tua in//eis.//[17]//Sicut quæ cóncipit, cum appropinquáverit ad partum dolens clamat in//dolóribus suis, sic facti sumus a fácie tua, Dómine.///[18]//Concépimus et parturívimus, quasi pepérimus ventum. Salútes non fécimus//in terra, ídeo non nati sunt habitatóres terræ.///[19]//Revivíscent mórtui tui, interfécti mei resúrgent. Expergiscímini et laudáte,//qui habitátis in púlvere, quia ros lucis ros tuus, et terra defúnctos suos edet in//lucem.///[20]//Vade, pópulus meus, intra in cubícula tua, claude óstia tua super te,//abscóndere módicum ad moméntum, donec pertránseat indignátio.///[21]//Ecce enim Dóminus egrediétur de loco suo, ut vísitet iniquitátem habitatóris//terræ contra eum; et revelábit terra sánguinem suum et non opériet ultra//interféctos suos».
RESPONSORIUM
(Cf. Is 26, 19; Dan 12, 2)
℟.//Exspergiscímini et laudáte, qui habitátis in púlvere,
*//Quia ros lucis, ros//Dómini.
℣.//Multi de his qui dórmiunt in terra púlveris evigilábunt.
*//Quia ros lucis,//ros Dómini.
LECTIO ALTERA
Ex Sermónibus sancti Petri Chrysólogi epíscopi
(Sermo 147: PL 52, 594-595)
Amor cupit videre Deum
Videns Deus mundum labefactári timóre, contínuo agit ut cum amóre//révocet, invítet grátia, caritáte téneat et constríngat afféctu.///Hinc est quod inveterátam malis terram ábluit ulciscénte dilúvio, et Noe novi//sǽculi vocat paréntem, blando sermóne compéllit, dat familiárem fidúciam, pie//de præséntibus ínstruit, consolátur per grátiam de futúris; et iam non iussit, sed//participáto labóre una in arca claudit totíus sǽculi partum, ut societátis amor//timórem servitútis auférret, et servarétur amóre commúni quod fúerat commúni//labóre salvátum.///Hinc est quod Abraham vocat de géntibus, auget nómine, patrem fídei facit,//comitátur via, inter éxteros servat, ditat rebus, honórat triúmphis, promíssis//oppígnorat, éripit iniúriis, hospitalitáte blandítur, miríficat gérmine desperáto: ut//tot replétus bonis, tanta divínæ illéctus dulcédine caritátis, Deum dilígere//dísceret, non timére; amándo cólere, non pavéndo.///Hinc est quod Iacob fugiéntem solátur in somnis, redeúntem pro certámine//próvocat, luctatóris constríngit ampléxu; ut amáret patrem certáminis non//timéret.///Hinc est quod Móysen pátria voce vocat, patérna allóquitur caritáte, ut sit//plebis suæ liberátor, invítat.///Sed per hæc quæ memorávimus, ubi humána corda flamma divínæ caritátis//accéndit, et humánis sénsibus amóris Dei tota se fundit ebríetas, sáucia mente//cœpérunt Deum carnálibus velle óculis intuéri.///Deum, quem mundus non capit, angústus quómodo cápere póterat humánus//aspéctus? Quid erit, quid débeat, quid possit, non réspicit ius amóris. Amor//ignórat iudícium, ratióne caret, modum nescit. Amor non áccipit de//impossibilitáte solácium, non récipit de difficultáte remédium.///Amor, nisi ad desideráta perváserit, necat amántem; et ídeo vadit quo dúcitur,//non quo débeat.///Amor parit desidérium, gliscit ardóre, ardóre ad inconcéssa perténdit. Et quid//plura? Amor quod amat non potest non vidére: hinc est quod omnes sancti ómnia//quæ merúerant parva duxérunt, si Dóminum non vidérent.///Hinc est quod amor qui cupit vidére Deum, etsi non habet iudícium, habet//tamen stúdium pietátis.///Hinc est quod Móyses audet dícere://*Si invéni grátiam coram te, osténde mihi//*fáciem tuam//.///Hinc est quod álius dicit://*Osténde fáciem tuam.//Dénique et ipsi gentíles ob//hoc simulácra finxérunt, ut in ipsis erróribus óculis cérnerent quod colébant.
RESPONSORIUM
(Cf. Is 66, 13; 1 Reg 11, 36; Is 66, 14; 46, 13)
℟.//Sicut mater consolátur fílios suos, ita consolábor vos, dicit Dóminus: et de//Ierúsalem civitáte, quam elégi, véniet vobis auxílium:
*//Et vidébitis et gaudébit//cor vestrum.
℣.//Dabo in Sion salútem et in Ierúsalem glóriam meam.
*//Et vidébitis et//gaudébit cor vestrum.
Oratio
Excita, Dómine, corda nostra ad præparándas Unigéniti tui vias, ut per eius//advéntum purificátis tibi méntibus servíre mereámur. Per Dóminum.
FERIA VI HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
27, 1-13
Vinea Domini iterum culta
[1]//In die illa visitábit Dóminus in gládio suo duro et forti et grandi super//Levíathan serpéntem fugácem et super Levíathan serpéntem tortuósum et occídet//dracónem, qui in mari est.///[2]//In die illa vínea erit iucúnda; cantáte ei.//[3]//Ego Dóminus, qui servo eam; per//síngula moménta irrigábo eam. Ne forte visitétur contra eam, nocte et die servo//eam.//[4]//Indignátio non est mihi. Quis dabit mihi spinam et veprem? In prœlio//grádiar super eam, succéndam eam páriter,//[5]//nisi forte protectiónem meam//apprehéndat, fáciat pacem mecum, pacem fáciat mecum.///[6]//Diébus futúris radíces mittet Iacob, florébit et germinábit Israel, et//implébunt fáciem orbis frúctibus.//[7]//Numquid iuxta plagam percutiéntis eum//percússit eum? Aut, sicut occidúntur occísi eius, occísus est?//[8]//In mensúra punit//eum deíciens eum, impéllit in spíritu suo duro, témpore quo spirat eurus.///[9]//Idcírco super hoc dimittétur iníquitas Iacob, et hic erit omnis fructus//ablatiónis peccáti eius: ut scílicet ponat omnes lápides altáris sicut lápides calcis//comminútos, ne exstent luci et thymiatéria.//[10]//Cívitas enim muníta desoláta est,//habitáculum derelíctum et dimíssum quasi desértum; ibi pascétur vítulus et ibi//accubábit et consúmet arbústa eius.//[11]//In siccitáte frondes illíus conteréntur;//mulíeres vénient et combúrent eas. Ipse enim non est pópulus sápiens, proptérea//non miserébitur eius, qui fecit eum, et, qui formávit eum, non parcet ei.///[12]//Et erit: in die illa percútiet spicas Dóminus a Flúmine usque ad torréntem//Ægýpti; et vos congregabímini unus et unus, fílii Israel.///[13]//Et erit: in die illa clangétur in tuba magna; et vénient, qui pérditi fúerant de//terra Assyriórum et qui eiécti erant in terra Ægýpti, et adorábunt Dóminum in//monte sancto in Ierúsalem.
RESPONSORIUM
(Cf. Mt 24, 31; Is 27, 13)
℟.//Mittet Dóminus ángelos suos cum tuba magna:
*//Congregábunt ángeli//eléctos eius a quáttuor ventis, a summis cælórum usque ad términos eórum.
℣.//Et vénient et adorábunt Dóminum in monte sancto in Ierúsalem.
*//Congregábunt ángeli eléctos eius a quáttuor ventis, a summis cælórum usque ad//términos eórum.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 5, 19, 1; 20, 2; 21, 1: SCh 153, 248-250. 260-264)
De Eva et Maria
Maniféste in sua própria veniénte Dómino, et sua própria eum baiulánte//condicióne, quæ baiulátur ab ipso, et recapitulatiónem eius, quæ in ligno fuit,//inobœdiéntiæ per eam, quæ in ligno est, obœdiéntia faciénte, et seductióne illa//solúta, qua sedúcta est male illa, quæ iam viro destináta erat virgo Eva, per//veritátem qua evangelizáta est bene ab Angelo iam sub viro Virgo María.///Quemádmodum enim illa per angélicum sermónem sedúcta est, ut effúgeret//Deum, prævaricáta verbum eius; ita et hæc per angélicum sermónem//evangelizáta est, ut portáret Deum, obœdiens eius verbo. Et sicut illa sedúcta est//ut non obœdíret Deo, sic et hæc suása est obœdíre Deo, uti vírginis Evæ Virgo//María fíeret advocáta.///Omnia ergo recapítulans recapitulátus est, et advérsus inimícum nostrum//bellum próvocans, et elídens eum, qui inítio in Adam captívos dúxerat nos, et//calcans eius caput, quemádmodum habes in Génesi dixísse serpénti Deum://*Et//*inimicítiam ponam inter te et inter mulíerem et inter semen tuum et semen eius;//*ipse tuum observábit caput et tu observábis eius calcáneum//.///Ex eo enim, qui ex mulíere Vírgine habébat nasci secúndum similitúdinem//Adam, præconabátur obsérvans caput serpéntis. Et hoc est semen, de quo ait//Apóstolus in epístola quæ est ad Gálatas://*Legem factórum pósitam donec veníret//*semen cui promíssum est//.///Maniféstius autem adhuc in eádem osténdit epístola, sic dicens://*Cum autem//*venit plenitúdo témporis, misit Deus Fílium suum, factum de mulíere//. Neque//enim iuste victus fuísset inimícus, nisi ex mulíere homo esset qui vicit eum. Per//mulíerem enim hómini dominátus est ab inítio, semetípsum contrárium státuens//hómini.///Propter hoc et Dóminus semetípsum Fílium hóminis confitétur, principálem//hóminem illum, ex quo ea quæ secúndum mulíerem est plasmátio facta est, in//semetípsum recapítulans: uti, quemádmodum per hóminem victum descéndit in//mortem genus nostrum, sic íterum per hóminem victórem ascendámus in vitam.
RESPONSORIUM
(Cf. Lc 1, 26. 27. 30. 31. 32)
℟.//Missus est Gábriel ángelus ad Maríam Vírginem desponsátam Ioseph,//núntians ei verbum; et expavéscit Virgo de lúmine. Ne tímeas, María, invenísti//grátiam apud Dóminum:
*//Ecce concípies et páries et vocábitur Altíssimi Fílius.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Ecce concípies et páries et vocábitur Altíssimi Fílius.
Oratio
Concéde, quǽsumus, omnípotens Deus, plebi tuæ advéntum Unigéniti tui//cum summa vigilántia exspectáre, ut, sicut ipse dócuit auctor nostræ salútis,//accénsis lampádibus in eius occúrsum vigilántes properémus. Per Dóminum.
SABBATO HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
29, 1-8
Iudicium Dei in Ierusalem
[1]//Væ Ariel, Ariel, cívitas, quam circúmdedit David! Addite annum ad annum,//sollemnitátes evolvántur;//[2]//et circumvallábo Ariel et erit mæror et mæstítia et erit//mihi quasi Ariel.//[3]//Et circúmdabo te quasi sphæram et iáciam contra te ággerem//et muniménta ponam in obsidiónem tuam.///[4]//Humiliáberis, de terra loquéris, et de púlvere vix audiétur elóquium tuum, et//erit quasi pythónis de terra vox tua, et de humo elóquium tuum mussitábit.//[5]//Et//erit sicut pulvis ténuis multitúdo superbórum tuórum, et sicut pálea volans//multitúdo fórtium.///Erítque repénte conféstim,//[6]//a Dómino exercítuum visitáberis in tonítruo et//commotióne terræ, magno fragóre, túrbine et tempestáte et flamma ignis//devorántis.//[7]//Et erit sicut sómnium visiónis noctúrnæ multitúdo ómnium géntium,//quæ dímicant contra Ariel, et omnes, qui pugnant contra eam et contra//muniménta eius et oppressóres eius.///[8]//Et sicut sómniat esúriens, et ecce cómedit, cum autem fúerit expergefáctus,//vácua est ánima eius; et sicut sómniat sítiens, et ecce bibit et, postquam fúerit//expergefáctus, lassus adhuc sitit, et ánima eius vácua est, sic erit multitúdo//ómnium géntium dimicántium contra montem Sion.
RESPONSORIUM
(Is 54, 4; 29, 7)
℟.//Ierúsalem, noli timére, quia non confundéris,
*//Quando a Dómino//exercítuum visitáberis.
℣.//Et erit sicut sómnium visiónis noctúrnæ multitúdo ómnium géntium, quæ//dímicant contra te.
*//Quando a Dómino exercítuum visitáberis.
LECTIO ALTERA
Ex Sermónibus beáti Isaac abbátis monastérii de Stella
(Sermo 51: PL 194, 1862-1863. 1865)
De Maria et Ecclesia
Fílius Dei primogénitus est in multis frátribus, qui, cum esset natúra únicus,//grátia conciliávit sibi plures, qui cum eo sint unum.//*Dedit enim potestátem fílios//*Dei fíeri//, his qui recípiunt eum.///Factus ígitur hóminis fílius, multos fecit Dei fílios. Multos ígitur conciliávit//sibi, ut sua caritáte et potestáte únicus: qui cum carnáli generatióne in seípsis sint//plures, divína tamen regeneratióne cum ipso sunt unus.///Unus enim totus ac solus Christus caput et corpus: unus autem is uníus Dei//in cælis, et uníus matris in terris; et multi fílii, et unus fílius. Sicut namque caput//ac membra, unus fílius, et plures fílii, sic María et Ecclésia, una mater et plures;//una virgo et plures.///Utraque mater, útraque virgo; útraque de eódem Spíritu sine libídine//cóncipit; útraque Deo Patri sine peccáto prolem fundit. Illa absque omni peccáto//córpori caput péperit; ista in ómnium peccatórum remissióne cápiti corpus//édidit. Utraque Christi mater, sed neutra sine áltera totum parit.///Unde in Scriptúris divínitus inspirátis, quod de vírgine matre Ecclésia//universáliter, hoc de vírgine María singuláriter; et quod de vírgine matre María//speciáliter, id de vírgine matre Ecclésia generáliter iure intellégitur, et cum de//altérutra sermo téxitur, fere permíxtim et indifferénter de utráque senténtia//intellégitur.///Unaquǽque étiam fidélis ánima, Verbi Dei sponsa, Christi mater, fília et//soror, virgo et fecúnda suápte ratióne intellégitur. Dícitur ergo universáliter pro//Ecclésia, et speciáliter pro María, singuláriter quoque pro fidéli ánima, ab ipsa//Dei sapiéntia, quod Patris est Verbum.///Unde et séquitur://*Et in hereditáte Dómini morábor//. Heréditas enim Dómini,//universáliter Ecclésia, speciáliter María, singuláriter quæque fidélis ánima. In//tabernáculo úteri Maríæ morátus est Christus novem ménsibus; in tabernáculo//fídei Ecclésiæ usque ad consummatiónem sǽculi; in cognitióne et dilectióne//fidélis ánimæ in sǽcula sæculórum morábitur.
RESPONSORIUM
(Lev 26, 11-12; 2 Cor 6, 16)
℟.//Ponam tabernáculum meum in médio vestri et non abominábitur vos//ánima mea:
*//Ambulábo inter vos et ero Deus vester vosque éritis pópulus meus.
℣.//Vos estis templum Dei vivi, sicut dicit Deus.
*//Ambulábo inter vos et ero//Deus vester vosque éritis pópulus meus.
Oratio
Oriátur, quǽsumus, omnípotens Deus, in córdibus nostris splendor glóriæ//tuæ, ut, omni noctis obscuritáte subláta, fílios nos esse lucis Unigéniti tui//maniféstet advéntus. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
29, 13-24
Iudicium Domini nuntiatur
Hæc dicit Dóminus Deus://[13]//«Eo quod appropínquat pópulus iste ore suo et//lábiis suis gloríficat me, cor autem eius longe est a me, et est timor eórum erga//me velut mandátum hóminum percéptum,//[14]//ídeo ecce ego addam ut//admiratiónem fáciam pópulo huic miráculo grandi et stupéndo: períbit sapiéntia//sapiéntium eius, et prudéntia prudéntium eius abscondétur».///[15]//Væ, qui profúnde a Dómino consílium abscóndunt, quorum sunt in ténebris//ópera, et dicunt: «Quis videt nos, et quis novit nos?».///[16]//Pervérsa cogitátio vestra! Numquid quasi lutum reputábitur fígulus, ut dicat//opus factóri suo: «Non fecísti me»; et figméntum dicat fictóri suo: «Non//intéllegis?».///[17]//Nonne adhuc in módico et in brevi convertétur Líbanus in hortum, et hortus//in saltum reputábitur?//[18]//Et áudient in die illa surdi verba libri, et de ténebris et//calígine óculi cæcórum vidébunt.///[19]//Et addent mites in Dómino lætítiam, et paupérrimi hóminum in Sancto//Israel exsultábunt;//[20]//quóniam defécit, qui prævalébat, consummátus est illúsor, et//succísi sunt omnes, qui vigilábant super iniquitátem,//[21]//qui peccáre faciébant//hómines in verbo et arguéntem in porta supplantábant et deiecérunt inánibus//verbis iustum.///[22]//Propter hoc hæc dicit Dóminus ad domum Iacob, qui redémit Abraham://«Non modo confundétur Iacob, nec modo vultus eius erubéscet;//[23]//sed, cum//víderit ópera mánuum meárum, in médio sui sanctificábunt nomen meum et//sanctificábunt Sanctum Iacob et Deum Israel pavébunt,//[24]//et scient errántes spíritu//sapiéntiam, et mussitatóres discent doctrínam».
RESPONSORIUM
(Is 29, 18. 19; cf. Mt 11, 4. 5)
℟.//Audient in die illa surdi verba libri et de ténebris et calígine óculi cæcórum//vidébunt
*//Et paupérrimi hóminum in Sancto Israel exsultábunt.
℣.//Eúntes renuntiáte Ioánni quæ audítis et vidétis: cæci vident, claudi//ámbulant, surdi áudiunt, páuperes evangelizántur.
*//Et paupérrimi hóminum in//Sancto Israel exsultábunt.
LECTIO ALTERA
Ex Sermónibus sancti Augustíni epíscopi
(Sermo 293, 3: PL 38, 1328-1329)
Vox Ioannes, Verbum Christus
Vox Ioánnes, Dóminus autem//*in princípio erat Verbum//. Ioánnes vox ad//tempus, Christus Verbum in princípio ætérnum. Tolle verbum, quid est vox? Ubi//nullus est intelléctus, inánis est strépitus. Vox sine verbo aurem pulsat, cor non//ædíficat.///Verúmtamen in ipso corde nostro ædificándo advertámus órdinem rerum. Si//cógito quid dicam, iam verbum est in corde meo: sed loqui ad te volens, quæro//quemádmodum sit étiam in corde tuo, quod iam est in meo.///Hoc quærens quómodo ad te pervéniat, et in corde tuo insídeat verbum quod//iam est in corde meo, assúmo vocem, et assúmpta voce loquor tibi: sonus vocis//ducit ad te intelléctum verbi: et cum ad te duxit sonus vocis intelléctum verbi,//sonus quidem ipse pertránsit; verbum autem quod ad te sonus perdúxit, iam est//in corde tuo, nec recéssit a meo.///Sonus ergo, transácto verbo ad te, nonne tibi vidétur dícere sonus ipse,//*Illum//*opórtet créscere, me autem mínui?//Sonus vocis strépuit in ministérium, et ábiit,//quasi dicens,//*Hoc gáudium meum complétum est//. Verbum teneámus, verbum//medúllitus concéptum non amittámus.///Vis vidére vocem transeúntem, et Verbi divinitátem manéntem? Baptísmus//Ioánnis modo ubi est? Ministrávit, et ábiit. Christi nunc baptísmus frequentátur.//Omnes in Christum crédimus, salútem in Christo sperámus: hoc sónuit vox.///Nam quia discérnere diffícile est a voce verbum, et ipse Ioánnes putátus est//Christus. Vox verbum putáta est: sed agnóvit se vox, ne offénderet verbum.//*Non//*sum//, inquit,//*Christus, nec Elías, nec prophéta//. Respónsum est,//*Tu ergo quis es?//*Ego sum//, inquit,//*vox clamántis in erémo, paráte viam Dómino. Vox clamántis in//*erémo//, vox rumpéntis siléntium.//*Paráte viam Dómino//, tamquam díceret: Ego//ídeo sono, ut illum in cor introdúcam: sed quo introdúcam non dignátur veníre,//nisi viam præparétis.///Quid est://*Viam paráte//, nisi cóngrue supplicáte? Quid est://*Viam paráte//, nisi//humíliter cogitáte? Ab ipso accípite humilitátis exémplum. Putátur Christus,//dicit se non esse quod putátur, nec ad suum fastum errórem assúmit aliénum.///Si díceret: Ego sum Christus, quam facíllime crederétur, qui, ántequam//díceret, credebátur? Non dixit: agnóvit se, distínxit se, humiliávit se.///Vidit ubi habéret salútem; lucérnam se intelléxit, et ne exstinguerétur vento//supérbiæ, tímuit.
RESPONSORIUM
(Cf. Io 3, 30; 1, 27; Mc 1, 8)
℟.//Me opórtet mínui, illum autem créscere: qui autem post me venit, ante me//factus est:
*//Cuius non sum dignus corrígiam calceamentórum sólvere.
℣.//Ego baptizávi vos aqua: ille autem baptizábit vos Spíritu Sancto.
*//Cuius//non sum dignus corrígiam calceamentórum sólvere.
Oratio
Deus, qui cónspicis pópulum tuum nativitátis domínicæ festivitátem fidéliter//exspectáre, præsta, quǽsumus, ut valeámus ad tantæ salútis gáudia perveníre et//ea votis sollémnibus álacri semper lætítia celebráre. Per Dóminum.
FERIA II HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
30, 18-26
Felicitas futura promittitur
[18]//Exspéctat Dóminus, ut misereátur vestri, et ídeo exaltábitur parcens vobis,//quia Deus iudícii Dóminus; beáti omnes, qui exspéctant eum.///[19]//Nam, pópule Sion, qui hábitas in Ierúsalem, plorans nequáquam plorábis://míserans miserébitur tui ad vocem clamóris tui; statim ut audíerit, respondébit//tibi.///[20]//Et dabit vobis Dóminus panem angústiæ et aquam afflictiónis, sed non//ámplius avolábit a te doctor tuus; et erunt óculi tui vidéntes præceptórem tuum,//[21]//et aures tuæ áudient verbum post tergum monéntis: «Hæc via, ambuláte in ea»,//si declinavéritis ad déxteram vel ad sinístram.///[22]//Et contaminábis láminas sculptílium argentórum tuórum et vestiméntum//conflátilis áurei tui; dispérges ea sicut immundítiam menstruátæ: «Egrédere»//dices ei.///[23]//Et dabit plúviam sémini tuo, quod semináveris in terra, et panis frugum//terræ erit ubérrimus et pinguis; pascétur pecus tuum in die illo, agnus in páscuis//spatiósis,//[24]//et boves tui et ásini, qui operántur terram, commíxtum migma//cómedent ventilátum in pala et ventilábro.///[25]//Et erunt super omnem montem excélsum et super omnem collem elevátum//rivi curréntium aquárum in die interfectiónis multórum, cum cecíderint turres.///[26]//Et erit lux lunæ sicut lux solis et lux solis erit septemplíciter sicut lux//septem diérum in die, qua alligáverit Dóminus vulnus pópuli sui et percussúram//plagæ eius sanáverit.
RESPONSORIUM
(Cf. Is 30, 26. 18; Ps 26 (27), 14)
℟.//In illa die alligábit Dóminus vulnus pópuli sui, et percussúram plagæ eius//sanábit Deus iudícii:
*//Beáti omnes qui exspéctant eum.
℣.//Exspécta Dóminum, viríliter age et confortétur cor tuum et sústine//Dóminum.
*//Beáti omnes qui exspéctant eum.
LECTIO ALTERA
Ex Tractátu Guillélmi abbátis monastérii Sancti Theodoríci De contemplándo//Deo
(Nn. 9-11: SCh 61, 90-96)
Prior ipse dilexit nos
Tu vere solus es Dóminus, cuius dominári super nos, hoc est salváre nos;//nostrum vero servíre tibi nihil est áliud quam a te salvári.///Quæ est enim salus tua, o Dómine, cuius est salus, et super pópulum tuum//benedíctio tua, nisi quod a te accípimus ut amémus te, vel amémur a te?///Idcírco, Dómine, Fílium déxteræ tuæ, hóminem quem confirmásti tibi,//Iesum, id est Salvatórem, appellári voluísti,//*ipse enim salvum fáciet pópulum//*suum a peccátis eórum//, et//*non est álius in quo sit salus//; qui dócuit nos amáre se,//cum usque ad mortem crucis prior diléxit nos, amándo et diligéndo súscitans nos//ut amémus eum, qui prior usque in finem diléxit nos.///Et sic plane, sic est: amásti nos prior, ut amarémus te; non quod egéres amári//a nobis, sed quia id, ad quod nos fecísti, esse non poterámus, nisi amándo te.///Ideo//*multifáriam multísque modis olim locútus pátribus in prophétis,//*novíssime diébus istis locútus es nobis in Fílio//, in Verbo tuo: quo//*cæli firmáti//*sunt, et spíritu oris eius omnis virtus eórum//.///Loqui tuum in Fílio tuo, non áliud fuit, quam in sole, id est in manifésto,//pónere, quantum et quómodo nos amásti, qui//*próprio Fílio tuo non pepercísti,//*sed pro nobis ómnibus eum tradidísti//; qui étiam//*diléxit nos, et trádidit//*semetípsum pro nobis//.///Hoc est Verbum tuum ad nos, Dómine, hic//*omnípotens sermo: qui, dum//*médium siléntium//, profúndum scílicet erróris,//*tenérent ómnia, a regálibus//*sédibus venit, durus errórum debellátor, dulcis amóris commendátor//.///Et quicquid fecit, quicquid dixit in terra, usque ad oppróbria, usque ad sputa//et álapas, usque ad crucem et sepúlcrum, non fuit nisi loqui tuum nobis in Fílio://amóre tuo próvocans, et súscitans ad te amórem nostrum.///Sciébas enim, creátor animárum, Deus, in animábus filiórum hóminum cogi//non posse, sed provocári oportére afféctum istum. Simul étiam quia ubi coáctio,//iam nec libértas; ubi non libértas, nec iustítia.///Voluísti ergo ut amarémus te, qui nec iuste poterámus salvári, nisi amarémus//te; nec amáre te poterámus, nisi procéderet a te. Ergo, Dómine, sicut Apóstolus//amóris tui dicit, et nos iam díximus, prior dilexísti nos; et prior díligis omnes//dilectóres tuos.///Sed nos te dilígimus afféctu amóris a te nobis índito. Sed amor tuus bónitas//tua est, summe bone et summum bonum, Spíritus Sanctus a Patre procédens et//Fílio: qui ab inítio creatúræ superfértur super aquas, id est, mentes filiórum//hóminum fluitántes, ómnibus se ófferens, ómnia ad se trahens, inspirándo,//aspirándo, nóxia arcéndo, providéndo utília, Deum nobis et nos úniens Deo.
RESPONSORIUM
(Is 54, 10)
℟.//Misericórdia mea non recédet a te et fœdus pacis meæ non movébitur;
*//Univérsi fílii tui erunt discípuli Dómini et magna erit pax fíliis tuis.
℣.//Ergo Dóminus Deus tuus, docens te utília, gubérnans te in via qua//ámbulas.
*//Univérsi fílii tui erunt discípuli Dómini et magna erit pax fíliis tuis.
Oratio
Voci nostræ, quǽsumus, Dómine, aures tuæ pietátis accómmoda et cordis//nostri ténebras grátia Fílii tui nos visitántis illústra. Per Dóminum.
FERIA III HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
30, 27-33; 31, 4-9
Salvatio Ierusalem de Assyriis
[30,27]//Ecce nomen Dómini venit de longínquo, ardens furor eius et gravis eius//fragor; lábia eius repléta sunt indignatióne et lingua eius quasi ignis dévorans.//[28]//Spíritus eius velut torrens inúndans, usque ad collum pertíngens, ad cribrándas//gentes in cribro funésto, et frenum dolósum in maxíllis populórum.///[29]//Cánticum erit vobis sicut nox sanctificátæ sollemnitátis et lætítia cordis//sicut eius, qui ad sonum tíbiæ pergit in montem Dómini, ad petram Israel.//[30]//Et//audítam fáciet Dóminus glóriam vocis suæ et terrórem bráchii sui osténdet in//comminatióne furóris et flamma ignis devorántis, in túrbine et in imbre et in//lápide grándinis.///[31]//A voce enim Dómini pavébit Assýrius virga percússus.//[32]//Et erit omnis ictus//báculi percutiéntis, quem requiéscere fáciet Dóminus super eum in týmpanis et//cítharis, et in bellis agitátis expugnábit eos.//[33]//Præparáta est enim ab heri Topheth,//præparáta, profúnda et dilatáta, in pyra eius ignis et ligna multa; flatus Dómini//sicut torrens súlphuris succéndit eam.///[31,4]//Quia hæc dicit Dóminus ad me: «Quómodo si rugit leo et cátulus leónis//super prædam suam, cum occúrrerit ei multitúdo pastórum, a voce eórum non//formidábit et a multitúdine eórum non pavébit, sic descéndet Dóminus//exercítuum, ut prœliétur super montem Sion et super collem eius.//[5]//Sicut aves//volántes, sic próteget Dóminus exercítuum Ierúsalem, prótegens et líberans,//parcens et salvans».///[6]//Convertímini ad eum, a quo pénitus recesserátis, fílii Israel.//[7]//In die enim illa//abíciet vir, idóla argéntea sua et idóla áurea sua, quæ fecérunt vobis manus//vestræ in peccátum;//[8]//et cadet Assýria in gládio non viri, et gládius non hóminis//vorábit eum, et fúgiet a fácie gládii, et iúvenes eius vectigáles erunt.//[9]//Et fortitúdo//eius præ terróre transíbit, et pavébunt signum príncipes eius, dixit Dóminus,//cuius ignis est in Sion, et camínus eius in Ierúsalem.
RESPONSORIUM
(Is 31, 4. 5; 30, 29)
℟.//Descéndet Dóminus exercítuum super montem Sion:
*//Sicut aves//volántes, sic próteget Dóminus Ierúsalem, parcens et salvans.
℣.//Cánticum erit vobis sicut nox sanctificátæ sollemnitátis et lætítia cordis.
*//Sicut aves volántes, sic próteget Dóminus Ierúsalem, parcens et salvans.
LECTIO ALTERA
E Libro De imitatióne Christi
(Lib. 2, cap. 2-3)
De humilitate et pace
Non magni pendas, quis pro te, vel contra te sit: sed hoc age et cura, ut Deus//tecum sit in omni re quam facis.///Hábeas consciéntiam bonam et Deus bene te defensábit.///Quem enim Deus adiuváre volúerit, nullíus pervérsitas nocére póterit.///Si tu scis tacére et pati, vidébis procul dúbio auxílium Dómini.///Ipse novit tempus et modum liberándi te, et ídeo te debes illi resignáre.///Dei est adiuváre, et ab omni confusióne liberáre.///Sæpe valde prodest, ad maiórem humilitátem servándam, quod deféctus//nostros álii sciunt et redárguunt.///Quando homo pro deféctibus suis se humíliat, tunc facíliter álios placat, et//léviter satísfacit sibi irascéntibus.///Húmilem Deus prótegit et líberat, húmilem díligit et consolátur: húmili//hómini se inclínat, húmili largítur grátiam magnam, et post eius depressiónem,//levat ad glóriam.///Húmili sua secréta revélat, et ad se dúlciter trahit et invítat.///Húmilis, accépta confusióne, satis bene est in pace: quia stat in Deo, et non//in mundo.///Non réputes te áliquid profecísse, nisi ómnibus inferiórem te esse séntias.///Tene te primo in pace, et tunc póteris álios pacificáre.///Homo pacíficus magis prodest, quam bene doctus.///Homo passionátus étiam bonum in malum trahit, et facíliter malum credit.///Bonus pacíficus homo ómnia ad bonum convértit.///Qui bene in pace est, de nullo suspicátur. Qui autem male conténtus est et//commótus, váriis suspiciónibus agitátur: nec ipse quiéscit, nec álios quiéscere//permíttit.///Dicit sæpe quod dícere non debéret; et omíttit quod sibi magis fácere//expedíret.///Consíderat quod álii fácere tenéntur: et néglegit quod ipse tenétur.///Habe ergo primo zelum super teípsum, et tunc iuste zeláre póteris étiam//próximum tuum.///Tu bene scis facta tua excusáre et coloráre, et aliórum excusatiónes non vis//recípere.///Iústius esset, ut te accusáres, et fratrem tuum excusáres.///Si portári vis, porta et álium.
RESPONSORIUM
(Ps 24 (25), 9-10; Zac 7, 9)
℟.//Díriget Dóminus mansuétos in iudício: docébit mites vias suas.
*//Univérsæ viæ Dómini misericórdia et véritas, custodiéntibus testaméntum eius.
℣.//Iudícium verum iudicáte et misericórdiam et miseratiónes fácite//unusquísque cum fratre suo.
*//Univérsæ viæ Dómini misericórdia et véritas,//custodiéntibus testaméntum eius.
Oratio
Deus, qui novam creatúram per Unigénitum tuum nos esse fecísti, in ópera//misericórdiæ tuæ propítius intuére et in advéntu Fílii tui ab ómnibus nos máculis//vetustátis emúnda. Per Dóminum.
FERIA IV HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
31, 1-3; 32, 1-8
Regnum iustitiæ veræ
[31,1]//Væ, qui descéndunt in Ægýptum ad auxílium, in equis sperántes et//habéntes fidúciam super quadrígis, quia multæ sunt, et super equítibus, quia//præválidi nimis, et non inténdunt in Sanctum Israel et Dóminum non requírunt!///[2]//Tamen et ipse sápiens addúcit malum et verba sua non retráctat; et consúrget//contra domum pessimórum et contra auxílium operántium iniquitátem.///[3]//Ægýptius homo et non Deus, et equi eórum caro et non spíritus; et Dóminus//inclinábit manum suam, et córruet auxiliátor, et cadet, cui præstátur auxílium,//simúlque omnes consuméntur.///[32,1]//Ecce in iustítia regnábit rex, et príncipes in iudício prǽerunt.//[2]//Et erit vir//sicut latíbulum a vento et refúgium a tempestáte, sicut rivi aquárum in sitiénte//terra et umbra petræ magnæ in terra árida.///[3]//Non caligábunt óculi vidéntium, et aures audiéntium diligénter auscultábunt,//[4]//et cor stultórum intéllegit sciéntiam, et lingua balbórum velóciter loquétur et//plane.//[5]//Non vocábitur ultra is, qui insípiens est, nóbilis, neque frauduléntus//appellábitur maior;//[6]//stultus enim fátua lóquitur, et cor eius cógitat iniquitátem, ut//perfíciat impietátem et loquátur contra Dóminum erróres et vácuam fáciat//ánimam esuriéntem et potum sitiénti áuferat.///[7]//Fraudulénti fraudes péssimæ sunt; ipse enim cogitatiónes concínnat ad//perdéndos mites in sermóne mendáci, étiam quando pauper iudícium víndicat.//[8]//Nóbilis vero consília nobília dat, et ipse ad nobília assúrget.
RESPONSORIUM
(Is 32, 3. 4; Ier 23, 5)
℟.//Non caligábunt óculi vidéntium et aures audiéntium diligénter//auscultábunt;
*//Et cor stultórum intélleget sciéntiam.
℣.//Suscitábo David germen iustum et regnábit rex et sápiens erit.
*//Et cor//stultórum intélleget sciéntiam.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 4, 20, 4-5: SCh 100, 634-640)
Adveniente Christo, videbitur Deus ab hominibus
Unus est Deus, qui verbo et sapiéntia fecit et aptávit ómnia.///Est autem hic Verbum eius, Dóminus noster Iesus Christus, qui in novíssimis//tempóribus homo in homínibus factus est, ut finem coniúngeret princípio, hoc//est hóminem Deo.///Et proptérea prophétæ, ab eódem Verbo prophéticum accipiéntes charísma,//prædicavérunt eius secúndum carnem advéntum, per quem commíxtio et//commúnio Dei et hóminis secúndum plácitum Patris facta est, ab inítio//prænuntiánte Verbo Dei quóniam vidébitur Deus ab homínibus et conversábitur//cum eis super terram, et colloquerétur et affutúrus esset suo plásmati, salvans//illud, et perceptíbilis ab eo, et//*líberans nos de mánibus ómnium odiéntium nos//,//hoc est ab univérso transgressiónis spíritu, et fáciens//*nos servíre sibi in sanctitáte//*et iustítia omnes dies nostros//, uti compléxus homo Spíritum Dei in glóriam cedat//Patris.///Præsignificábant ígitur prophétæ quóniam vidébitur Deus ab homínibus,//quemádmodum et Dóminus ait://*Beáti mundo corde, quóniam ipsi Deum//*vidébunt//.///Sed secúndum magnitúdinem quidem eius et inenarrábilem glóriam//*nemo//*vidébit Deum et vivet//, incapábilis enim Pater, secúndum autem dilectiónem et//humanitátem et quod ómnia possit, étiam hoc concédit iis qui se díligunt, id est//vidére Deum, quod et prophetábant prophétæ: quóniam//*quæ impossibília sunt//*apud hómines, possibília apud Deum//.///Homo étenim a se non vidébit Deum; ille autem volens vidébitur homínibus,//quibus vult et quando vult et quemádmodum vult: potens est enim in ómnibus//Deus, visus quidem tunc per Spíritum prophétice, visus autem et per Fílium//adoptíve, vidébitur autem et in regno cælórum paternáliter, Spíritu quidem//præparánte hóminem in Fílium Dei, Fílio autem adducénte ad Patrem, Patre//autem incorruptélam donánte in ætérnam vitam, quæ unicuíque evénit ex eo//quod vídeat Deum.///Quemádmodum enim vidéntes lumen intra lumen sunt et claritátem eius//percípiunt, sic et qui vident Deum intra Deum sunt, percipiéntes eius claritátem.//Vivíficat autem Dei cláritas: percípiunt ergo vitam qui vident Deum.
RESPONSORIUM
(Deut 18, 18; Lc 20, 9; cf. Io 6, 14)
℟.//Prophétam suscitábo eis et ponam verba mea in ore eius;
*//Loquetúrque ad//eos ómnia quæ præcépero illi.
℣.//Mittam Fílium meum diléctum. Hic est vere prophéta qui ventúrus est in//mundum.
*//Loquetúrque ad eos ómnia quæ præcépero illi.
Oratio
Præsta, quǽsumus, omnípotens Deus, ut Fílii tui ventúra sollémnitas et//præséntis nobis vitæ remédia largiátur et prǽmia æterna concédat. Per//Dóminum.
DIE 17 DECEMBRIS
Ad Officium lectionis
LECTIO PRIOR
De libro Isaíæ prophétæ
45, 1-13
Salus Israel per Cyrum
[1]//Hæc dicit Dóminus de uncto suo Cyro: «Apprehéndi déxteram eius, ut//subíciam ante fáciem eius gentes et dorsa regum vertam et apériam coram eo//iánuas; et portæ non claudéntur.///[2]//Ego ante te ibo et montes humiliábo; portas ǽreas cónteram et vectes férreos//confríngam.//[3]//Et dabo tibi thesáuros abscónditos et divítias occúltas, ut scias quia//ego Dóminus, qui vocávi te nómine tuo, Deus Israel.///[4]//Propter servum meum Iacob et Israel eléctum meum, et vocávi te nómine//tuo; designávi te, et non cognovísti me.//[5]//Ego Dóminus, et non est ámplius: extra//me non est Deus. Accínxi te, et non cognovísti me,//[6]//ut sciant ab ortu solis et ab//occidénte quóniam absque me nullus est. Ego Dóminus, et non est alter,//[7]//formans lucem et creans ténebras, fáciens pacem et creans malum: ego Dóminus//fáciens ómnia hæc.///[8]//Roráte, cæli, désuper, et nubes pluant iustítiam; aperiátur terra et gérminet//salvatiónem; et iustítia oriátur simul: ego Dóminus creávi eam».///[9]//Væ, qui contradícit fictóri suo, testa de vasis fictílibus terræ! Numquid dicet//lutum fígulo suo: «Quid facis?» et «Opus tuum absque mánibus est?».//[10]//Væ, qui//dicit patri: «Quid géneras?» et mulíeri: «Quid párturis?».///[11]//Hæc dicit Dóminus, Sanctus Israel, plastes eius: «Numquid ventúra//interrogátis me super fílios meos et super opus mánuum meárum mandátis mihi?//[12]//Ego feci terram et hóminem super eam creávi ego; manus meæ tetendérunt//cælos, et omni milítiæ eórum mandávi.//[13]//Ego suscitávi eum in iustítia et omnes//vias eius dírigam; ipse ædificábit civitátem meam et captivitátem meam dimíttet//non in prétio neque in munéribus», dicit Dóminus exercítuum.
RESPONSORIUM
(Cf. Is 45, 8; cf. 16, 1)
℟.//Roráte, cæli, désuper et nubes pluant Iustum:
*//Aperiátur terra et gérminet//Salvatórem.
℣.//Emítte Agnum, Dómine, dominatórem terræ, de Petra desérti ad montem//fíliæ Sion.
*//Aperiátur terra et gérminet Salvatórem.
LECTIO ALTERA
Ex Epístolis sancti Leónis Magni papæ
(Ep. 31, 2-3: PL 54, 791-793)
Sacramentum reconciliationis nostræ
Nihil prodest Dóminum nostrum, Beátæ Maríæ Vírginis fílium, verum//perfectúmque hóminem dícere, si non illíus géneris homo créditur, cuius in//Evangélio prædicátur.///Dicit enim Matthǽus://*Liber generatiónis Iesu Christi fílii David, fílii//*Abraham//; et ita humánæ oríginis órdinem séquitur, ut generatiónum líneas usque//ad Ioseph, cui mater Dómini erat desponsáta, dedúcat.///Lucas vero, retrórsum successiónum gradus rélegens, ad ipsum humáni//géneris príncipem redit, ut Adam primum et Adam novíssimum eiúsdem//osténdat esse natúræ.///Potúerat quippe omnipoténtia Fílii Dei sic ad docéndos iustificandósque//hómines apparére, quómodo et patriárchis et prophétis in spécie carnis appáruit,//cum aut luctámen íniit, aut sermónem conséruit, cumve offícia hospitalitátis non//ábnuit, vel étiam appósitum cibum sumpsit.///Sed illæ imágines huius hóminis erant índices, cuius veritátem ex//præcedéntium patrum stirpe suméndam significatiónes mýsticæ nuntiábant.///Et ídeo sacraméntum reconciliatiónis nostræ, ante témpora ætérna//dispósitum, nullæ implébant figúræ, quia nondum supervénerat Spíritus Sanctus//in Vírginem, nec virtus Altíssimi obumbráverat ei; ut intra intemeráta víscera,//ædificánte sibi Sapiéntia domum, Verbum caro fíeret; et, forma Dei ac forma//servi in unam conveniénte persónam, Creátor témporum nascerétur in témpore;//et, per quem facta sunt ómnia, ipse inter ómnia gignerétur.///Nisi enim novus homo, factus//*in similitúdinem carnis peccáti//, nostram//suscíperet vetustátem, et, consubstantiális Patri, consubstantiális esse dignarétur//et matri, naturámque sibi nostram solus a peccáto liber uníret, sub iugo diáboli//generáliter tenerétur humána captívitas; nec uti possémus triumphántis victória,//si extra nostram esset consérta natúram.///De hac autem participatióne mirábili sacraméntum nobis regeneratiónis//illúxit, ut per ipsum Spíritum, per quem Christum et concéptus est et natus, étiam//nos spiritáli rursus orígine nascerémur.///Propter quod ab Evangelísta de credéntibus dícitur://*Qui non ex sanguínibus,//*neque ex voluntáte carnis, neque ex voluntáte viri, sed ex Deo nati sunt//.
RESPONSORIUM
(Cf. Is 11, 10; Lc 1, 32)
℟.//Ecce radix Iesse descéndet in salútem populórum, ipsum gentes//deprecabúntur:
*//Et erit nomen eius gloriósum.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Et erit nomen eius gloriósum.
Oratio
Deus, humánæ cónditor et redémptor natúræ, qui Verbum tuum in útero//perpétuæ virginitátis carnem assúmere voluísti, réspice propítius ad preces//nostras, ut Unigénitus tuus, nostra humanitáte suscépta, nos divíno suo consórtio//sociáre dignétur. Per Dóminum.
DIE 18 DECEMBRIS
Ad Officium lectionis
LECTIO PRIOR
De libro Isaíæ prophétæ
46, 1-13
Dominus idolis Babylonis opponitur
[1]//Cóncidit Bel, incurvávit se Nabo; fuérunt simulácra eórum béstiis et//iuméntis. Státuæ vestræ portántur, ónera lassis.//[2]//Se incurvavérunt et concidérunt//simul; non potuérunt salváre onus et ipsi in captivitátem ibunt.///[3]//Audíte me, domus Iacob et omne resíduum domus Israel, qui portámini ab//útero, qui gestámini a vulva.//[4]//Usque ad senéctam ego ipse et usque ad canos ego//portábo; et ego feci et ego feram, ego portábo et salvábo.///[5]//Cui assimilátis me et adæquátis et comparátis me, et érimus símiles?//[6]//Qui//effúndunt aurum de sácculo et argéntum statéra pónderant, condúcunt auríficem,//ut fáciat deum, et prócidunt et adórant.//[7]//Portant illum in úmeris gestántes et//ponéntes in loco suo; et stabit ac de loco suo non movébitur; sed et si quis clamat//ad eum, non respóndet; de tribulatióne eius non salvábit eum.///[8]//Mementóte istud et confundámini; redíte, prævaricatóres, ad cor.//[9]//Recordámini prióris sǽculi, quóniam ego sum Deus, et non est ultra Deus, nec//est símilis mei.///[10]//Annúntians ab exórdio novíssimum, et ab inítio, quæ necdum facta sunt,//dicens: «Consílium meum stabit et omnem voluntátem meam fáciam».//[11]//Vocans//ab oriénte avem rapácem et de terra longínqua virum consílii mei; et locútus sum//et addúcam illud, decrévi et fáciam illud.///[12]//Audíte me, duri corde, qui longe estis a iustítia.//[13]//Prope feci iustítiam meam,//non elongábitur; et salus mea non morábitur: et dabo in Sion salútem et Israéli//glóriam meam.
RESPONSORIUM
(Is 46, 12. 13)
℟.//Audíte me, duri corde, qui longe estis a iustítia:
*//Dabo in Sion salútem et//Israéli glóriam meam.
℣.//Prope feci iustítiam meam, non elongábitur et salus mea non morábitur.
*//Dabo in Sion salútem et Israéli glóriam meam.
LECTIO ALTERA
Ex Epístola ad Diognétum
(Cap. 8, 5 — 9, 5: Funk 1, 325-327)
Deus caritatem suam per Filium revelavit
Hóminum quisquam nec vidit Deum nec notum fecit, sed ipse sese osténdit.//Osténdit se autem per fidem, cui soli Deum vidére concéssum est. Nam Dóminus//et ópifex ómnium Deus, qui ómnia fecit et suo quæque órdine dispósuit, non//solum hóminum amans fuit, sed étiam pátiens. Erat autem semper talis et est et//erit, benígnus et bonus et iræ expers et verax, et quidem solus bonus est;//postquam autem mente concépit magnum áliquid et ineffábile, communicávit//cum solo Fílio.///Quámdiu ígitur in occúlto retinébat et custodiébat sápiens suum consílium,//neglégere nos et non curáre videbátur; postquam vero per diléctum Fílium//revelávit et patefécit quæ inde ab inítio erant præparáta, ómnia simul prǽbuit//nobis, et frui suis benefíciis et vidére et intellégere, quæ quis nostrum umquam//exspectásset?///Postquam ígitur ómnia iam apud se cum Fílio dispósuit, usque ad supérius//tempus sivit nos secúndum arbítrium nostrum inordinátis mótibus ferri,//voluptátibus et cupiditátibus a recta via abdúctos; non quod ullo modo gaudéret//peccátis nostris, sed ea tólerans, neque quod illud iniquitátis tempus approbáret,//sed præsens tempus iustítiæ creans, ut cum illo témpore convícti essémus e//própriis opéribus indígni esse vita, nunc Dei benígnitas nos ea dignarétur, et,//cum maniféstum fecissémus, ex eo, quod in nobis est, nos non posse íngredi in//regnum Dei, poténtia Dei id posse nobis darétur.///Cum autem compléta esset iniustítia nostra et plene maniféstum factum//esset, mercédem eius supplícium et mortem imminére, advenissétque tempus,//quod Deus præstitúerat ad suam deínceps benignitátem ac poténtiam//declarándam (o imménsam humanitátem et caritátem Dei!), nos ódio non hábuit//neque reiécit neque ultus est, sed patiénter tulit, sustínuit, míserans ipse peccáta//nostra suscépit, próprium ipse Fílium dedit prétium redemptiónis pro nobis,//sanctum pro iníquis, mali expértem pro malis, iustum pro iniústis,//incorruptíbilem pro corruptibílibus, immortálem pro mortálibus. Quid enim áliud//peccáta nostra pótuit tégere quam illíus iustítia? In quo álio iníqui nos et ímpii//iustificári potúimus quam in solo Fílio Dei?///O dulcem permutatiónem, o impervestigábilem institutiónem, o inexspectáta//benefícia: ut iníquitas quidem multórum abscondátur in uno iusto, iustítia autem//uníus multos iniústos iustíficet!
RESPONSORIUM
(Act 4, 12; Is 9, 6)
℟.//Non est in álio áliquo salus;
*//Nec enim áliud nomen est sub cælo datum//homínibus, in quo opórtet nos salvos fíeri.
℣.//Vocábitur nomen eius admirábilis Consiliárius, Deus fortis, Pater//æternitátis, Princeps pacis.
*//Nec enim áliud nomen est sub cælo datum//homínibus, in quo opórtet nos salvos fíeri.
Oratio
Concéde, quǽsumus, omnípotens Deus, ut, qui sub peccáti iugo ex vetústa//servitúte deprímimur, exspectáta Unigéniti tui nova nativitáte liberémur. Per//Dóminum.
DIE 19 DECEMBRIS
Ad Officium lectionis
LECTIO PRIOR
De libro Isaíæ prophétæ
47, 1. 3 b-15
Lamentatio super Babylonem
[1]//Descénde, sede in púlvere, virgo fília Bábylon; sede in terra sine sólio, fília//Chaldæórum, quia ultra non vocáberis mollis et ténera.//[3b]//«Ultiónem cápiam,//némini parcam»,//[4]//dicit Redémptor noster, Dóminus exercítuum nomen illíus,//Sanctus Israel.///[5]//Sede tacens et intra in ténebras, fília Chaldæórum, quia non vocáberis ultra//dómina regnórum.///[6]//Irátus sum super pópulum meum, contaminávi hereditátem meam et dedi//eos in manu tua; non posuísti eis misericórdias, super senem aggravásti iugum//tuum valde//[7]//et dixísti: «In sempitérnum ero dómina». Non posuísti hæc super cor//tuum, neque recordáta es novíssimi tui.///[8]//Et nunc audi hæc, delicáta, quæ hábitas confidénter, et dicis in corde tuo://«Ego, et præter me non est áltera, non sedébo vídua et orbitátem ignorábo».//[9]//Vénient tibi duo hæc súbito in die una, órbitas et vidúitas; repénte venérunt//super te propter multitúdinem maleficiórum tuórum, propter abundántiam//incantatiónum tuárum.///[10]//Et fidúciam habuísti in malítia tua et dixísti: «Non est qui vídeat me».//Sapiéntia tua et sciéntia tua, hæc decépit te. Et dixísti in corde tuo: «Ego, et//præter me non est áltera».//[11]//Véniet super te malum, et néscies avértere; et írruet//super te calámitas, quam non póteris expiáre; véniet super te repénte miséria,//quam néscies.///[12]//Sta cum incantatiónibus tuis et cum multitúdine maleficiórum tuórum, in//quibus laborásti ab adulescéntia tua: forte póteris iuvári, forte terrébis.//[13]//Defecísti//in multitúdine consiliórum tuórum; stent et salvent te, qui metiúntur cælum, qui//contemplántur sídera et annúntiant síngulis novilúniis ventúra tibi.///[14]//Ecce facti sunt quasi stípula, ignis combússit eos. Non liberábunt seípsos de//manu flammæ; non sunt prunæ, quibus calefíant, nec focus, ut sédeant ad eum.//[15]//Sic fiunt tibi incantatóres tui, in quibuscúmque laborásti ab adulescéntia tua;//unusquísque in via sua errat, non est qui salvet te.
RESPONSORIUM
(Is 49, 13; 47, 4)
℟.//Laudáte, cæli, et exsúlta terra; iubiláte, montes, laudem:
*//Quia Dóminus//páuperum suórum miserétur.
℣.//Redémptor noster, Dóminus exercítuum nomen illíus, Sanctus Israel.
*//Quia Dóminus páuperum suórum miserétur.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 3, 20, 2-3: SCh 34, 342-344)
Œconomia Incarnationis redemptricis
Glória hóminis Deus; operatiónis vero Dei et omnis sapiéntiæ eius et virtútis//receptáculum homo.///Quemádmodum médicus in iis qui ægrótant probátur, sic et Deus in//homínibus manifestátur. Quaprópter et Paulus ait://*Conclúsit autem Deus ómnia//*in incredulitáte, ut ómnium misereátur//; dicens hoc de hómine, qui fuit//inobáudiens Deo et proiéctus de immortalitáte, dehinc misericórdiam consecútus//est, per Fílium Dei eam quæ est per ipsum percípiens adoptiónem.///Hic enim tenens sine inflatióne et iactántia veram glóriam de iis quæ facta//sunt et de eo qui fecit, qui est potentíssimus ómnium Deus quique ómnibus ut//sint prǽstitit, et manens in dilectióne eius et subiectióne et gratiárum actióne,//maiórem ab eo glóriam percípiet, provéctus accípiens dum consímilis fiat eius//qui pro eo mórtuus est.///Quóniam et ipse//*in similitúdinem carnis peccáti//factus est, uti condemnáret//peccátum et iam quasi condemnátum proíceret illud extra carnem, provocáret//autem in similitúdinem suam hóminem,//*imitatórem//eum assígnans Deo et in//patérnam impónens régulam ad vidéndum Deum et cápere Patrem donans://Verbum Dei quod habitávit in hómine et//*Fílius hóminis//factus est, ut assuésceret//hóminem percípere Deum et assuésceret Deum habitáre in hómine, secúndum//plácitum Patris.///Propter hoc ergo//*signum//salútis nostræ eum, qui ex//*Vírgine Emmánuel//est,//*ipse dedit Dóminus//, quóniam//*ipse Dóminus//erat//*qui salvábat eos//, quia per//semetípsos non habébant salvári; et propter hoc Paulus infirmitátem hóminis//annúntians ait://*Scio enim quóniam non inhábitat in carne mea bonum//,//signíficans quóniam non a nobis sed a Deo est bonum salútis nostræ; et íterum://*Miser ego homo, quis me liberábit de córpore mortis huius?//deínde infert//liberatórem,//*grátia Iesu Christi Dómini nostri//.///Hoc autem et Isaías://*Confortámini//, inquit,//*manus resolútæ et génua debília,//*adhortámini, pusillánimes sensu, confortámini, ne timeátis. Ecce Deus noster//*iudícium et retributúrus est, ipse véniet et salvábit nos//; hoc quóniam non a nobis,//sed a Dei adiuménto habúimus salvári.
RESPONSORIUM
(Cf. Ier 31, 10; 4, 5)
℟.//Audíte verbum Dómini, gentes, et annuntiáte illud in fínibus terræ:
*//Et//ínsulis quæ procul sunt dícite: Salvátor noster advéniet.
℣.//Annuntiáte et audítum fácite; loquímini et clamáte.
*//Et ínsulis quæ procul//sunt dícite: Salvátor noster advéniet.
Oratio
Deus, qui splendórem glóriæ tuæ per sacræ Vírginis partum mundo dignátus//es reveláre, tríbue, quǽsumus, ut tantæ incarnatiónis mystérium et fídei//integritáte colámus et devóto semper obséquio frequentémus. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
48, 1-11
Deus solus Dominus futuri temporis
[1]//Audíte hoc, domus Iacob, qui vocámini nómine Israel et de aquis Iudæ//exístis, qui iurátis in nómine Dómini et Deum Israel invocátis non in veritáte//neque in iustítia.//[2]//De civitáte enim sancta vocáti sunt et super Deum Israel//constabilíti sunt; Dóminus exercítuum nomen eius.///[3]//Prióra ex tunc annuntiávi, et ex ore meo exiérunt, et audíta feci ea; repénte//operátus sum, et venérunt.//[4]//Scivi enim quia durus es tu, et nervus férreus cervix//tua et frons tua ǽrea.//[5]//Prædíxi tibi ex tunc; ántequam venírent, indicávi tibi, ne//forte díceres: «Idólum meum operátum est hæc, et scúlptile meum et conflátile//mandavérunt ista».//[6]//Quæ audísti, vide ómnia; vos autem num annuntiábitis?///Audíta fácio tibi nova ex nunc et occúlta, quæ nescis.//[7]//Nunc creáta sunt et//non ex tunc, et ante eórum diem, et non audísti ea, ne forte díceres: «Ecce ego//cognóvi ea».//[8]//Neque audísti neque cognovísti, neque ex tunc apérta est auris tua;//scio enim quia præváricans prævaricáris et transgréssor ex útero vocáris.///[9]//Propter nomen meum longe fáciam furórem meum et propter laudem meam//infrenábo me super te, ne perdam te.//[10]//Ecce excóxi te, sed non quasi argéntum;//probávi te in camíno paupertátis.//[11]//Propter me, propter me fáciam, ut non//blasphémer; et glóriam meam álteri non dabo.
RESPONSORIUM
(Is 48, 10. 11; 54, 8)
℟.//Ego probávi te in camíno paupertátis. Propter me, propter me fáciam, ut//non blasphémer:
*//Et glóriam meam álteri non dabo.
℣.//In moménto indignatiónis abscóndi fáciem meam parúmper a te, et in//misericórdia sempitérna misértus sum tui.
*//Et glóriam meam álteri non dabo.
LECTIO ALTERA
Ex Homilíis sancti Bernárdi abbátis in Láudibus Vírginis Matris
(Hom. 4, 8-9: Opera omnia, Edit. Cisterc. 4 [1966], 53-54)
Totus mundus exspectat responsum Mariæ
Audísti, Virgo, quia concípies et páries fílium: audísti quod non per//hóminem, sed per Spíritum Sanctum. Exspéctat Angelus respónsum: tempus est//enim ut revertátur ad Deum qui misit illum. Exspectámus et nos, o Dómina,//verbum miseratiónis, quos miserabíliter premit senténtia damnatiónis.///Et ecce offértur tibi prétium salútis nostræ: statim liberábimur, si conséntis.//In sempitérno Dei Verbo facti sumus omnes et ecce mórimur: in tuo brevi//respónso sumus reficiéndi, ut ad vitam revocémur.///Hoc súpplicat a te, o pia Virgo, flébilis Adam cum mísera sóbole sua exsul//de paradíso, hoc Abraham, hoc David. Hoc céteri flágitant sancti patres, patres//scílicet tui, qui et ipsi hábitant in regióne umbræ mortis. Hoc totus mundus tuis//génibus provolútus exspéctat.///Nec immérito, quando ex ore tuo pendet consolátio miserórum, redémptio//captivórum, liberátio damnatórum, salus dénique universórum filiórum Adam,//totíus géneris tui.///Da, Virgo, respónsum festinánter. Respónde cítius Angelo, immo per//Angelum Dómino. Respónde verbum, et súscipe Verbum: profer tuum, et//cóncipe divínum: emítte transitórium, et ampléctere sempitérnum.///Quid tardas? quid trépidas? Crede, confitére, et súscipe. Sumat humílitas//audáciam, verecúndia fidúciam. Nullátenus cónvenit nunc, ut virginális//simplícitas obliviscátur prudéntiam. In hac sola re ne tímeas, prudens Virgo,//præsumptiónem: quia, etsi grata in siléntio verecúndia, magis tamen nunc in//verbo píetas necessária.///Aperi, Virgo beáta, cor fídei, lábia confessióni, víscera Creatóri. Ecce//desiderátus cunctis géntibus foris pulsat ad óstium. O si te moránte pertransíerit//et rursus incípias dolens quǽrere quem díligit ánima tua! Surge, curre, áperi.//Surge per fidem, curre per devotiónem, áperi per confessiónem.//*Ecce//, inquit,//*ancílla Dómini, fiat mihi secúndum verbum tuum//.
RESPONSORIUM
(Cf. Lc 1, 31. 42)
℟.//Súscipe verbum, Virgo María, quod tibi a Dómino per Angelum//transmíssum est: concípies et páries Deum páriter et hóminem,
*//Ut benedícta//dicáris inter omnes mulíeres.
℣.//Páries quidem fílium et virginitátis non patiéris detriméntum: efficiéris//grávida et eris mater semper intácta.
*//Ut benedícta dicáris inter omnes mulíeres.
Oratio
Grátiam tuam, quǽsumus, Dómine, méntibus nostris infúnde, ut, qui, Angelo//nuntiánte, Christi Fílii tui incarnatiónem cognóvimus, per passiónem eius et//crucem ad resurrectiónis glóriam perducámur. Per Dóminum.
DIE 21 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 12-21; 49, 9 b-13
Nova Exodus
Hæc dicit Dóminus://[48,12]//«Audi me, Iacob, et, Israel, quem ego vocávi; ego,//ego primus et ego novíssimus.//[13]//Manus mea fundávit terram, et déxtera mea//expándit cælos; ego voco eos, et stant simul.///[14]//Congregámini, omnes vos et audíte: Quis de eis annuntiávit hæc? Dóminus//diléxit eum; fáciet voluntátem suam in Babylóne et bráchium suum in Chaldǽis.///[15]//Ego, ego locútus sum et vocávi eum; addúxi eum, et próspera fuit via eius.//[16]//Accédite ad me et audíte hoc: Non a princípio in abscóndito locútus sum; ex//témpore, ántequam fíeret, ibi eram; et nunc Dóminus Deus misit me cum spíritu//suo».///[17]//Hæc dicit Dóminus, redémptor tuus, Sanctus Israel: «Ego Dóminus Deus//tuus docens te utília, gubérnans te in via, qua ámbulas.///[18]//Utinam attendísses mandáta mea! Facta fuísset sicut flumen pax tua, et//iustítia tua sicut gúrgites maris;//[19]//et fuísset quasi aréna semen tuum, et stirps úteri//tui ut lapílli eius; non interísset et non fuísset attrítum nomen eius a fácie mea.///[20]//Egredímini de Babylóne, fúgite a Chaldǽis, in voce exsultatiónis//annuntiáte; audítum fácite hoc, efférte illud usque ad extréma terræ, dícite://“Redémit Dóminus servum suum Iacob”.//[21]//Non sitiérunt, cum per desértum//dúceret eos; aquam de petra prodúxit eis et scidit petram, et fluxérunt aquæ.///[49,9b]//Super vias pascéntur, et in ómnibus cóllibus decalvátis páscua eórum;//[10]//non esúrient neque sítient, et non percútiet eos æstus vel sol, quia miserátor//eórum reget eos et ad fontes aquárum addúcet eos.//[11]//Et ponam omnes montes//meos in viam, et sémitæ meæ exaltabúntur.///[12]//Ecce isti de longe vénient, et ecce illi ab aquilóne et mari, et isti de terra//Sinim».//[13]//Laudáte, cæli, et exsúlta, terra; iubiláte, montes, laudem, quia//consolátur Dóminus pópulum suum et páuperum suórum miserétur.
RESPONSORIUM
(Cf. Is 49, 13; Ps 71 (72), 7)
℟.//Læténtur cæli et exsúltet terra; iubiláte, montes, laudem; quia Dóminus//noster véniet
*//Et páuperum suórum miserébitur.
℣.//Oriétur in diébus eius iustítia et abundántia pacis.
*//Et páuperum suórum//miserébitur.
LECTIO ALTERA
Ex Expositióne sancti Ambrósii epíscopi in Lucam
(Lib. 2, 19. 22-23. 26-27: CCL 14, 39-42)
De visitatione Beatæ Mariæ Virginis
Angelus, cum abscóndita nuntiáret, ut fides astruerétur exémplo, senióris//féminæ sterilísque concéptum Vírgini Maríæ nuntiávit, ut possíbile Deo omne//quod ei placúerit asséreret.///Ubi audívit hoc María, non quasi incrédula de oráculo nec quasi incérta de//núntio nec quasi dúbitans de exémplo, sed quasi læta pro voto, religiósa pro//offício, festína pro gáudio in montána perréxit.///Quo enim iam Deo plena nisi ad superióra cum festinatióne conténderet?//Nescit tarda molímina Sancti Spíritus grátia. Cito quoque advéntus Maríæ et//præséntiæ domínicæ benefícia declarántur; simul enim//*ut audívit salutatiónem//*Maríæ Elísabeth, exsultávit infans in útero eius et repléta est Spíritu Sancto//.///Vide distinctiónem singulorúmque verbórum proprietátes. Vocem prior//Elísabeth audívit, sed Ioánnes prior grátiam sensit: illa natúræ órdine audívit, iste//exsultávit ratióne mystérii; illa Maríæ, iste Dómini sensit advéntum, fémina//mulíeris et pignus pígnoris; istæ grátiam loquúntur, illi intus operántur//pietatísque mystérium matérnis adoriúntur proféctibus duplicíque miráculo//prophétant matres spíritu parvulórum.///Exsultávit infans, repléta mater est. Non prius mater repléta quam fílius, sed,//cum fílius esset replétus Spíritu Sancto, replévit et matrem. Exsultávit Ioánnes,//exsultávit et Maríæ spíritus. Exsultánte Ioánne replétur Elísabeth, Maríam tamen//non repléri Spíritu, sed spíritum eius exsultáre cognóvimus —//incomprehensíbilis enim incomprehensibíliter operabátur in matre — et illa post//concéptum replétur, ista ante concéptum.//*Beáta//, inquit,//*quæ credidísti//.///Sed et vos beáti, qui audístis et credidístis; quæcúmque enim credíderit//ánima, et cóncipit et génerat Dei Verbum et ópera eius agnóscit.///Sit in síngulis Maríæ ánima, ut magníficet Dóminum; sit in síngulis spíritus//Maríæ, ut exsúltet in Deo; si secúndum carnem una mater est Christi, secúndum//fidem tamen ómnium fructus est Christus; omnis enim ánima áccipit Dei//Verbum, si tamen immaculáta et immúnis a vítiis intemeráto castimóniam//pudóre custódiat.///Quæcúmque ígitur talis esse potúerit ánima magníficat Dóminum, sicut//ánima Maríæ magnificávit Dóminum et exsultávit spíritus eius in Deo salutári.///Magnificátur enim Dóminus, sicut et álibi legístis://*Magnificáte Dóminum//*mecum//, non quo Dómino áliquid humána voce possit adiúngi, sed quia//magnificátur in nobis: imágo enim Dei Christus est, et ídeo, si quid iustum//religiosúmque fécerit ánima, illam imáginem Dei, ad cuius est similitúdinem//creáta, magníficat, et ídeo, dum magníficat eam, magnitúdinis eius quadam//participatióne sublímior fit.
RESPONSORIUM
(Lc 1, 45. 46; Ps 65 (66), 16)
℟.//Beáta quæ credidísti, quóniam perficiéntur in te quæ dicta sunt tibi a//Dómino. Et ait María:
*//Magníficat ánima mea Dóminum.
℣.//Veníte et audíte et narrábo quanta fecit Deus ánimæ meæ.
*//Magníficat//ánima mea Dóminum.
Oratio
Preces pópuli tui, quǽsumus, Dómine, cleménter exáudi, ut qui de Unigéniti//tui in nostra carne advéntu lætántur, cum vénerit in sua maiestáte, ætérnæ vitæ//prǽmium consequántur. Per Dóminum.
DIE 22 DECEMBRIS
Ad Officium lectionis
LECTIO PRIOR
De libro Isaíæ prophétæ
49, 14 — 50, 1
Restauratio Sion
[49,14]//Dixit Sion: «Derelíquit me Dóminus, et Dóminus oblítus est mei».//[15]//Numquid oblivísci potest múlier infántem suum, ut non misereátur fílio úteri//sui? Et si illa oblíta fúerit, ego tamen non oblivíscar tui.///[16]//Ecce in mánibus meis descrípsi te; muri tui coram me semper.//[17]//Festínant//structóres tui; destruéntes te et dissipántes a te exíbunt.///[18]//Leva in circúitu óculos tuos et vide: omnes isti congregáti sunt, venérunt//tibi. «Vivo ego, dicit Dóminus, quia ómnibus his velut ornaménto vestiéris et//circúmdabis tibi eos quasi sponsa».//[19]//Quia ruínæ tuæ et solitúdines tuæ et terra//evérsa: nunc angústa eris præ habitatóribus; et longe erunt, qui devorábant te.//[20]//Adhuc dicent in áuribus tuis fílii orbitátis tuæ: «Angústus est mihi locus; fac//spátium mihi, ut hábitem».//[21]//Et dices in corde tuo: «Quis génuit mihi istos? Ego//orbáta et non páriens, transmigráta et captíva; et istos quis enutrívit? Ecce ego//relícta eram sola; et isti ubi erant?».///[22]//Hæc dicit Dóminus Deus: «Ecce levábo ad gentes manum meam et ad//pópulos exaltábo signum meum; et áfferent fílios tuos in ulnis, et fíliæ tuæ super//úmeros portabúntur.//[23]//Et erunt reges nutrícii tui, et regínæ nutríces tuæ; vultu in//terram demísso adorábunt te et púlverem pedum tuórum lingent. Et scies quia//ego Dóminus: non confundéntur, qui sperant in me».///[24]//Numquid tollétur a forti præda, aut, quod captum fúerit, a robústo salvári//póterit?//[25]//Quia hæc dicit Dóminus: «Equidem et captívus a forti tollétur, et, quod//ablátum fúerit a robústo, salvábitur; cum his, qui contendébant tecum, ego//conténdam et fílios tuos ego salvábo.///[26]//Et cibábo hostes tuos cárnibus suis, et quasi musto sánguine suo//inebriabúntur; et sciet omnis caro quia ego Dóminus salvátor tuus et redémptor//tuus Fortis Iacob».///[50,1]//Hæc dicit Dóminus: «Ubinam est liber repúdii matris vestræ, quo dimísi//eam? Aut quis est créditor meus, cui véndidi vos? Ecce in iniquitátibus vestris//vénditi estis, et in sceléribus vestris dimíssa est mater vestra».
RESPONSORIUM
(Is 49, 15; cf. Ps 26 (27), 10)
℟.//Numquid oblivísci potest múlier infántem suum, ut non misereátur fílio//úteri sui?
*//Et si mater oblíta fúerit, ego tamen non oblivíscar tui, dicit Dóminus.
℣.//Pater meus et mater mea dereliquérunt me, tu autem, Dómine, assumpsísti//me.
*//Et si mater oblíta fúerit, ego tamen non oblivíscar tui, dicit Dóminus.
LECTIO ALTERA
Ex Expositióne sancti Bedæ Venerábilis presbýteri in Lucam
(Lib. 1, 46-55: CCL 120, 37-39)
Magnificat
*Et ait María: Magníficat ánima mea Dóminum et exsultávit spíritus meus in//*Deo salutári meo.///Tanto, inquit, me Dóminus tamque inaudíto múnere sublimávit, quod non//ullo linguæ offício explicári, sed ipso vix íntimi péctoris afféctu váleat//comprehéndi, et ídeo totas ánimæ vires in agéndis gratiárum láudibus óffero,//totum in contemplánda magnitúdine eius, cui non est finis, quicquid vivo, séntio,//discérno, gratulánter impéndo, quia et eiúsdem Iesu, id est salutáris, spíritus//meus ætérna divinitáte lætátur, cuius mea caro temporáli conceptióne fetátur.///*Quia fecit mihi magna qui potens est et sanctum nomen eius.///Ad inítium cárminis réspicit ubi dictum est://*Magníficat ánima mea//*Dóminum//. Sola quippe ánima illa, cui Dóminus magna fácere dignátur, dignis//eum præcóniis magnificáre et ad consórtes eiúsdem voti ac propósiti potest//cohortándo dícere://*Magnificáte Dóminum mecum et exaltémus nomen eius in//*ínvicem//.///Nam qui Dóminum, quem cognóvit, quantum in se est magnificáre et nomen//eius sanctificáre contémpserit,//*mínimus vocábitur in regno cælórum.//Sanctum//autem nomen eius vocátur, quia singuláris cúlmine poténtiæ transcéndit omnem//creatúram atque ab univérsis quæ fecit longe segregátur.///*Suscépit Israel púerum suum, memorátus misericórdiæ suæ.///Pulchre púerum Dómini appéllat Israel, qui ab eo sit ad salvándum//suscéptus, obœdiéntem vidélicet et húmilem, iuxta quod Osée dicit://*Quia puer//*Israel et diléxi eum//.///Nam qui contémnit humiliári, non potest útique salvári nec dícere cum//Prophéta://*Ecce enim Deus ádiuvat me et Dóminus suscéptor est ánimæ meæ//.//*Quicúmque autem humiliáverit se sicut párvulus, hic est maior in regno//*cælórum.///*Sicut locútus est ad patres nostros, Abraham et sémini eius in sǽcula.///Semen Abrahæ non carnále sed spiritále signíficat, id est non eius tantum//carne progénitos, sed sive in circumcisióne seu in præpútio fídei illíus vestígia//secútos. Nam et ipse in præpútio pósitus crédidit, reputatúmque est ei ad//iustítiam.///Advéntus ergo Salvatóris Abrahæ est et sémini eius in sǽcula promíssus, hoc//est fíliis promissiónis, quibus dícitur://*Si autem vos Christi, ergo Abrahæ semen//*estis secúndum promissiónem herédes.///Bene autem vel Dómini vel Ioánnis exórtum matres prophetándo prævéniunt,//ut sicut peccátum a muliéribus cœpit, ita étiam bona a muliéribus incípiant, et//quæ per uníus deceptiónem périit, duábus certátim præconántibus mundo vita//reddátur.
RESPONSORIUM
(Lc 1, 48-50)
℟.//Beátam me dicent omnes generatiónes:
*//Quia fecit mihi Dóminus magna//qui potens est et sanctum nomen eius.
℣.//Et misericórdia eius in progénies et progénies timéntibus eum.
*//Quia fecit//mihi Dóminus magna qui potens est et sanctum nomen eius.
Oratio
Deus, qui hóminem delápsum in mortem conspíciens, Unigéniti tui advéntu//redímere voluísti, præsta, quǽsumus, ut qui húmili eius incarnatiónem devotióne//faténtur, ipsíus étiam Redemptóris consórtia mereántur. Per Dóminum.
DIE 23 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 1-11
Salus filiis Abrahæ promittitur
[1]//Audíte me, qui sequímini iustítiam, qui quǽritis Dóminum; atténdite ad//petram, unde excísi estis, et ad cavérnam laci, de qua præcísi estis.///[2]//Atténdite ad Abraham patrem vestrum et ad Saram, quæ péperit vos; quia//unum vocávi eum et benedíxi ei et multiplicávi eum.///[3]//Consolátur enim Dóminus Sion, consolátur omnes ruínas eius; et ponit//desértum eius quasi Eden et solitúdinem eius quasi hortum Dómini. Gáudium et//lætítia inveniétur in ea, gratiárum actio et vox laudis.///[4]//Atténdite ad me, pópule meus, et, natiónes, me audíte, quia lex a me éxiet,//et iudícium meum in lucem populórum státuam.//[5]//Prope est iustítia mea, egréssa//est salus mea, et bráchia mea pópulos iudicábunt; in me ínsulæ sperábunt et ad//bráchium meum atténdent.///[6]//Leváte in cælum óculos vestros et inspícite in terram deórsum, quia cæli//sicut fumus liquéscent, et terra sicut vestiméntum atterétur, et habitatóres eius//sicut hæc interíbunt. Salus autem mea in sempitérnum erit, et iustítia mea non//defíciet.///[7]//Audíte me, qui scitis iustítiam, pópule, in cuius corde est lex mea: nolíte//timére oppróbrium hóminum et blasphémias eórum ne metuátis.//[8]//Sicut enim//vestiméntum sic cómedet eos vermis, et sicut lanam sic devorábit eos tínea;//iustítia autem mea in sempitérnum erit et salus mea in generatiónes//generatiónum.///[9]//Consúrge, consúrge, indúere fortitúdinem, bráchium Dómini; consúrge sicut//in diébus antíquis, in generatiónibus sæculórum. Numquid non tu percussísti//Rahab, vulnerásti dracónem?//[10]//Numquid non tu siccásti mare, aquam abýssi//veheméntis, qui posuísti profúndum maris viam, ut transírent liberáti?///[11]//Et redémpti a Dómino reverténtur et vénient in Sion laudántes; et lætítia//sempitérna super cápita eórum, gáudium et lætítiam obtinébunt; fúgiet dolor et//gémitus.
RESPONSORIUM
(Cf. Is 51, 4-5; 35, 10)
℟.//Atténdite ad me, pópule meus et tribus mea, me audíte;
*//Prope est Iustus//meus, egréssus est Salvátor meus.
℣.//Et nunc qui redémpti sunt a Dómino reverténtur et vénient in Sion//laudántes.
*//Prope est Iustus meus, egréssus est Salvátor meus.
LECTIO ALTERA
Ex Tractátu sancti Hippólyti presbýteri Contra hǽresim Noéti
(Cap. 9-12: PG 10, 815-819)
Manifestatio sacramenti absconditi
Unus Deus est, quem non aliúnde, fratres, agnóscimus, quam ex sanctis//Scriptúris. Quæcúmque ergo divínæ Scriptúræ prǽdicant, sciámus; et//quæcúmque docent, cognoscámus: et sicut Pater vult credi, sic credámus; et sicut//vult Fílium glorificári, sic glorificémus; et sicut vult donári Spíritum Sanctum,//sic accipiámus. Non secúndum própriam voluntátem, neque secúndum próprium//sensum, neque vim inferéntes iis quæ a Deo data sunt; sed quómodo ipse per//sanctas Scriptúras docére vóluit, sic intellegámus.///Deus, solus cum esset, nihílque sibi coǽvum habéret, vóluit mundum//effícere. Et mundum cógitans ac volens et dicens effécit; continuóque éxstitit ei//factus sicut vóluit, et sicut vóluit, perfécit. Satis ígitur nobis est scire solum, nihil//esse Deo coǽvum. Nihil erat præter ipsum; ipse solus, multus erat. Nec enim//erat sine ratióne, sine sapiéntia, sine poténtia, sine consílio. Omnia erant in eo://ipse erat ómnia. Quando vóluit, et quómodo vóluit, osténdit Verbum suum//tempóribus apud eum definítis; per quod ómnia fecit.///Quod Verbum cum in se habéret, essétque mundo creáto inaspectábile, fecit//aspectábile, emíttens priórem vocem; et lumen ex lúmine génerans, deprómpsit//ipsi creatúræ Dóminum, sensum suum; et qui prius ipsi tantum erat visíbilis,//mundo autem invisíbilis, hunc visíbilem facit, ut mundus, cum eum qui appáruit//vidéret, salvus fíeri posset.///Hoc vero mens est, quod pródiens in mundum, osténsum est puer Dei.//Omnia ígitur per ipsum, ipse autem solus ex Patre.///Hic autem dedit legem et prophétas; et dando coégit hos per Spíritum//Sanctum loqui, ut accipiéntes virtútis patérnæ inspiratiónem, consílium et//voluntátem Patris nuntiárent.///Factum est ígitur maniféstum Verbum, sicut ait beátus Ioánnes. Répetit enim//summátim quæ a prophétis dicta sunt, demónstrans hoc esse Verbum per quod//ómnia facta sunt. Sic enim ait://*In princípio erat Verbum et Verbum erat apud//*Deum et Deus erat Verbum. Omnia per ipsum facta sunt et sine ipso factum est//*nihil//. Et infra ait://*Mundus per ipsum factus est et mundus eum non cognóvit. In//*própria venit et sui eum non recepérunt.
RESPONSORIUM
(Cf. Is 9, 5. 6; Lc 1, 32; Io 1, 4)
℟.//Nascétur nobis párvulus et vocábitur Deus fortis:
*//Ipse sedébit super//thronum David patris sui et imperábit: cuius potéstas super úmerum eius.
℣.//In ipso vita erat et vita erat lux hóminum.
*//Ipse sedébit super thronum//David patris sui et imperábit: cuius potéstas super úmerum eius.
Oratio
Omnípotens sempitérne Deus, nativitátem Fílii tui secúndum carnem//propinquáre cernéntes, quǽsumus, ut nobis indígnis fámulis tuis misericórdiam//præstet Verbum, quod ex Vírgine María dignátum est caro fíeri et habitáre in//nobis. Qui tecum.
DIE 24 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 17 — 52, 1-2. 7-10
Ierusalem evangelizatur
[51,17]//Eleváre, eleváre, consúrge, Ierúsalem, quæ bibísti de manu Dómini//cálicem iræ eius; póculum sopóris bibísti, epotásti.//[18]//Non est qui susténtet eam ex//ómnibus fíliis, quos génuit; et non est qui apprehéndat manum eius ex ómnibus//fíliis, quos enutrívit.///[19]//Duo sunt quæ occurrérunt tibi; quis contristábitur super te? Vástitas et//contrítio et fames et gládius; quis consolábitur te?//[20]//Fílii tui defecérunt, iácent in//cápite ómnium viárum sicut oryx illaqueátus, pleni indignatióne Dómini,//increpatióne Dei tui.///[21]//Idcírco audi hoc, paupércula et ébria, sed non a vino.//[22]//Hæc dicit dominátor//tuus, Dóminus et Deus tuus, qui conténdit pro pópulo suo:///«Ecce tuli de manu tua cálicem sopóris, póculum indignatiónis meæ; non//adícies, ut bibas illum ultra.//[23]//Et ponam illum in manu eórum, qui te//humiliavérunt et dixérunt tibi: “Incurváre, ut transeámus”; et ponébas ut terram//dorsum tuum et quasi viam transeúntibus».///[52,1]//Consúrge, consúrge, indúere fortitúdine tua, Sion; indúere vestiméntis//glóriæ tuæ, Ierúsalem, cívitas sanctitátis, quia non adíciet ultra ut pertránseat per//te incircumcísus et immúndus.///[2]//Excútere de púlvere, consúrge, captíva Ierúsalem; solve víncula colli tui,//captíva fília Sion.///[7]//Quam pulchri super montes pedes annuntiántis, prædicántis pacem,//annuntiántis bonum, prædicántis salútem, dicéntis Sion: «Regnávit Deus tuus!».//[8]//Vox speculatórum tuórum: levavérunt vocem, simul exsultábunt, quia óculo ad//óculum vidébunt, cum redíerit Dóminus ad Sion.///[9]//Gaudéte et exsultáte simul, desérta Ierúsalem, quia consolátus est Dóminus//pópulum suum, redémit Ierúsalem.//[10]//Nudávit Dóminus bráchium sanctum suum//in óculis ómnium géntium; et vidébunt omnes fines terræ salutáre Dei nostri.
RESPONSORIUM
(Cf. Ex 19, 10. 11; Deut 7, 15; Dan 9, 24)
℟.//Sanctificámini, fílii Israel, dicit Dóminus: die enim crástina descéndet//Dóminus,
*//Et áuferet a vobis omnem languórem.
℣.//Crástina die delébitur iníquitas terræ et regnábit super nos Salvátor//mundi.
*//Et áuferet a vobis omnem languórem.
LECTIO ALTERA
Ex Sermónibus sancti Augustíni epíscopi
(Sermo 185: PL 38, 997-999)
Veritas de terra orta est et iustitia de cælo prospexit
Expergíscere, homo: pro te Deus factus est homo.//*Surge, qui dormis, et//*exsúrge a mórtuis, et illuminábit te Christus//. Pro te, inquam, Deus factus est//homo.///In ætérnum mórtuus esses, nisi in témpore natus esset. Numquam liberaréris//a carne peccáti, nisi suscepísset similitúdinem carnis peccáti. Perpétua te//possidéret miséria, nisi fíeret hæc misericórdia. Non revixísses, nisi tuæ morti//convenísset. Defecísses, nisi subvenísset. Perísses, nisi venísset.///Celebrémus læti nostræ salútis et redemptiónis advéntum. Celebrémus//festum diem, quo magnus et ætérnus dies ex magno et ætérno die venit in hunc//nostrum tam brevem temporálem diem.///Hic//*est nobis factus iustítia et sanctificátio et redémptio: ut, quemádmodum//*scriptum est: Qui gloriátur, in Dómino gloriétur.///*Véritas ergo de terra orta est//: Christus qui dixit://*Ego sum véritas//, de Vírgine//natus est.//*Et iustítia de cælo prospéxit//: quóniam credens in eum qui natus est,//non homo a se ipso, sed a Deo iustificátus est.///*Véritas de terra orta est://quia//*Verbum caro factum est.////*Et iustítia de cælo//*prospéxit//: quia//*omne datum óptimum et omne donum perféctum desúrsum est//.///*Véritas de terra orta est//, caro de María.//*Et iustítia de cælo prospéxit//: quia//*non potest homo accípere quidquam, nisi fúerit ei datum de cælo.///*Iustificáti ex fide, pacem habeámus ad Deum://quia//*iustítia et pax osculátæ//*sunt ínvicem. Per Dóminum nostrum Iesum Christum://quia//*Véritas de terra orta//*est//.//*Per quem et accéssum habémus in grátiam istam, in qua stamus, et//*gloriámur in spe glóriæ Dei//. Non ait: «glóriæ nostræ»; sed,//*glóriæ Dei//: quia//*iustítia//non de nobis procéssit, sed//*de cælo prospéxit//. Ergo//*qui gloriátur//, non in//se, sed//*in Dómino gloriétur//.///Hinc enim et nato ex Vírgine Dómino præcónium vocis angélicæ factum est://*Glória in excélsis Deo et in terra pax homínibus bonæ voluntátis//.///In terra enim pax unde, nisi quia//*Véritas de terra orta est//, id est, Christus de//carne natus est? Et//*ipse est pax nostra qui fecit útraque unum://ut essémus//hómines bonæ voluntátis, suáviter conéxi vínculo unitátis.///In hac ígitur grátia gaudeámus, ut sit glória nostra testimónium consciéntiæ//nostræ: ubi non in nobis, sed in Dómino gloriémur. Hinc enim dictum est,//*Glória//*mea et exáltans caput meum//. Nam quæ maior grátia Dei nobis pótuit illucéscere,//quam ut, habens unigénitum Fílium, fáceret eum hóminis Fílium, atque ita//vicíssim hóminis fílium fáceret Dei fílium?///Quære méritum, quære causam, quære iustítiam; et vide utrum invénias nisi//grátiam.
RESPONSORIUM
(Is 11, 1. 5. 2)
℟.//Egrediétur virga de stirpe Iesse et flos de radíce eius ascéndet:
*//Et erit//iustítia cíngulum lumbórum eius et fides cinctórium renum eius.
℣.//Et requiéscet super eum Spíritus Dómini: spíritus sapiéntiæ et intelléctus,//spíritus consílii et fortitúdinis.
*//Et erit iustítia cíngulum lumbórum eius et fides//cinctórium renum eius.
Oratio
Festína, quǽsumus, ne tardáveris, Dómine Iesu, ut advéntus tui//consolatiónibus sublevéntur, qui in tua pietáte confídunt. Qui vivis.
IN NATIVITATE DOMINI
Ad Officium lectionis
LECTIO PRIOR
De libro Isaíæ prophétæ
11, 1-10
Radix Iesse
æc dicit Dóminus Deus://[1]//Egrediétur virga de stirpe Iesse//et flos de radíce eius ascéndet;//[2]//et requiéscet super eum spíritus Dómini://spíritus sapiéntiæ et intelléctus,//spíritus consílii et fortitúdinis,//spíritus sciéntiæ et timóris Dómini;//[3]//et delíciæ eius in timóre Dómini.//Non secúndum visiónem oculórum iudicábit//neque secúndum audítum áurium decérnet;//[4]//sed iudicábit in iustítia páuperes//et decérnet in æquitáte pro mansuétis terræ;//et percútiet terram virga oris sui//et spíritu labiórum suórum interfíciet ímpium.//[5]//Et erit iustítia cíngulum lumbórum eius,//et fides cinctórium renum eius.//[6]//Habitábit lupus cum agno,//et pardus cum hædo accubábit;//vítulus et leo simul saginabúntur,//et puer párvulus minábit eos.//[7]//Vítula et ursus pascéntur,//simul accubábunt cátuli eórum;//et leo sicut bos cómedet páleas.//[8]//Et ludet infans ab úbere//super forámine áspidis;//et in cavérnam réguli,//qui ablactátus fúerit, manum suam mittet.//[9]//Non nocébunt et non occídent//in univérso monte sancto meo,//quia plena erit terra sciéntia Dómini,//sicut aquæ mare opériunt.//[10]//In die illa radix Iesse//stat in signum populórum;//ipsam gentes requírent,//et erit sedes eius gloriósa.
RESPONSORIUM

℟.//Hódie nobis cælórum Rex de Vírgine nasci dignátus est, ut hóminem//pérditum ad cæléstia regna revocáret:
*//Gaudet exércitus angelórum: quia salus//ætérna humáno géneri appáruit.
℣.//Glória in excélsis Deo et in terra pax homínibus bonæ voluntátis.
*//Gaudet//exércitus angelórum: quia salus ætérna humáno géneri appáruit.
LECTIO ALTERA
Ex Sermónibus sancti Leónis Magni papæ
(Sermo 1 in Nativitate Domini, 1-3: PL 54, 190-193)
Agnosce, o christiane, dignitatem tuam!
Salvátor noster, dilectíssimi, hódie natus est, gaudeámus. Neque enim locum//fas est ibi esse tristítiæ, ubi natális est vitæ; quæ, consúmpto mortalitátis timóre,//nobis íngerit de promíssa æternitáte lætítiam.///Nemo ab huius alacritátis participatióne secérnitur, una cunctis lætítiæ//commúnis est rátio: quia Dóminus noster, peccáti mortísque destrúctor, sicut//nullum a reátu líberum répperit, ita liberándis ómnibus venit. Exsúltet sanctus,//quia propínquat ad palmam. Gáudeat peccátor, quia invitátur ad véniam.//Animétur gentílis, quia vocátur ad vitam.///Dei namque Fílius secúndum plenitúdinem témporis, quam divíni consílii//inscrutábilis altitúdo dispósuit, reconciliándam auctóri suo natúram géneris//assúmpsit humáni, ut invéntor mortis diábolus, per ipsam qua vícerat, vincerétur.///Ab exsultántibus ergo ángelis, nascénte Dómino,//*Glória in excélsis Deo//cánitur, et//*pax in terra bonæ voluntátis homínibus//nuntiátur. Vident enim//cæléstem Ierúsalem ex ómnibus mundi géntibus fabricári: de quo inenarrábili//divínæ pietátis ópere, quantum lætári debet humílitas hóminum, cum tantum//gáudeat sublímitas angelórum?///Agámus ergo, dilectíssimi, grátias Deo Patri, per Fílium eius, in Spíritu//Sancto, qui propter multam misericórdiam suam, qua diléxit nos, misértus est//nostri;//*et cum essémus mórtui peccátis, convivificávit nos Christo//, ut essémus in//ipso nova creatúra, novúmque figméntum.///Deponámus ergo véterem hóminem cum áctibus suis; et adépti//participatiónem generatiónis Christi, carnis renuntiémus opéribus.///Agnósce, o christiáne, dignitátem tuam, et, divínæ consors factus natúræ,//noli in véterem vilitátem degéneri conversatióne redíre. Meménto cuius cápitis et//cuius córporis sis membrum. Reminíscere quia érutus de potestáte tenebrárum,//translátus es in Dei lumen et regnum.///Per baptísmatis sacraméntum Spíritus Sancti factus es templum: noli tantum//habitatórem pravis de te áctibus effugáre, et diáboli te íterum subícere servitúti://quia prétium tuum sanguis est Christi.
RESPONSORIUM

℟.//Hódie nobis de cælo pax vera descéndit:
*//Hódie per totum mundum//mellíflui facti sunt cæli.
℣.//Hódie illúxit dies redemptiónis novæ, præparatiónis antíquæ, felicitátis//ætérnæ.
*//Hódie per totum mundum mellíflui facti sunt cæli.
Oratio
Deus, qui humánæ substántiæ dignitátem et mirabíliter condidísti et//mirabílius reformásti, da, quǽsumus, nobis eius divinitátis esse consórtes, qui//humanitátis nostræ fíeri dignátus est párticeps. Qui tecum vivit.
DIE 26 DECEMBRIS
Ad Officium lectionis
LECTIO PRIOR
De libro Actuum Apostolórum
6, 8 — 7, 1-2. 44-60 — 8, 1
Martyrium Stephani
[6,8]//Stéphanus plenus grátia et virtúte faciébat prodígia et signa magna in//pópulo.//[9]//Surrexérunt autem quidam de synagóga, quæ appellátur Libertinórum et//Cyrenénsium et Alexandrinórum et eórum, qui erant a Cilícia et Asia,//disputántes cum Stéphano,//[10]//et non póterant resístere sapiéntiæ et Spirítui, quo//loquebátur.//[11]//Tunc submisérunt viros, qui dícerent: «Audívimus eum dicéntem//verba blasphéma in Móysen et Deum»;//[12]//et commovérunt plebem et senióres et//scribas, et concurréntes rapuérunt eum et adduxérunt in concílium//[13]//et statuérunt//testes falsos dicéntes: «Homo iste non cessat loqui verba advérsus locum//sanctum et legem;//[14]//audívimus enim eum dicéntem quóniam Iesus Nazarénus hic//déstruet locum istum et mutábit consuetúdines, quas trádidit nobis Móyses».///[15]//Et intuéntes eum omnes, qui sedébant in concílio, vidérunt fáciem eius//tamquam fáciem ángeli.///[7,1]//Dixit autem princeps sacerdótum: «Si hæc ita se habent?».//[2]//Qui ait: «Viri//fratres et patres, audíte.///[44]//Tabernáculum testimónii erat pátribus nostris in desérto, sicut dispósuit, qui//loquebátur ad Móysen, ut fáceret illud secúndum formam, quam víderat;//[45]//quod//et induxérunt suscipiéntes patres nostri cum Iesu in possessiónem géntium, quas//éxpulit Deus a fácie patrum nostrórum, usque in diébus David,//[46]//qui invénit//grátiam ante Deum et pétiit, ut inveníret tabernáculum dómui Iacob.//[47]//Sálomon//autem ædificávit illi domum.//[48]//Sed non Altíssimus in manufáctis hábitat, sicut//prophéta dicit://[49]//*“Cælum mihi thronus est,//*terra autem scabéllum pedum meórum.//*Quam domum ædificábitis mihi, dicit Dóminus,//*aut quis locus requietiónis meæ?//[50]//*Nonne manus mea fecit hæc ómnia?”//.///[51]//Duri cervíce et incircumcísi córdibus et áuribus, vos semper Spirítui Sancto//resístitis, sicut patres vestri et vos.//[52]//Quem prophetárum non sunt persecúti patres//vestri? Et occidérunt eos, qui prænuntiábant de advéntu Iusti, cuius vos nunc//proditóres et homicídæ fuístis,//[53]//qui accepístis legem in dispositiónibus//angelórum et non custodístis».///[54]//Audiéntes autem hæc, dissecabántur córdibus suis et stridébant déntibus in//eum.//[55]//Cum autem esset plenus Spíritu Sancto, inténdens in cælum vidit glóriam//Dei et Iesum stantem a dextris Dei//[56]//et ait: «Ecce vídeo cælos apértos et Fílium//hóminis a dextris stantem Dei».//[57]//Exclamántes autem voce magna continuérunt//aures suas et ímpetum fecérunt unanímiter in eum//[58]//et eiciéntes extra civitátem//lapidábant. Et testes deposuérunt vestiménta sua secus pedes adulescéntis, qui//vocabátur Saulus.//[59]//Et lapidábant Stéphanum invocántem et dicéntem: «Dómine//Iesu, súscipe spíritum meum».//[60]//Pósitis autem génibus clamávit voce magna://«Dómine, ne státuas illis hoc peccátum»; et cum hoc dixísset, obdormívit.///[8,1]//Saulus autem erat conséntiens neci eius.
RESPONSORIUM

℟.//Stéphanus, servus Dei, quem lapidábant Iudǽi, vidit cælos apértos: vidit et//introívit:
*//Beátus homo, cui cæli patébant.
℣.//Cum ígitur saxórum crepitántium túrbine quaterétur, inter æthéreos aulæ//cæléstis sinus divína ei cláritas fulsit.
*//Beátus homo, cui cæli patébant.
LECTIO ALTERA
Ex Sermónibus sancti Fulgéntii Ruspénsis epíscopi
(Sermo 3, 1-3. 5-6: CCL 91 A, 905-909)
Arma caritatis
Heri celebrávimus temporálem sempitérni regis nostri natálem; hódie//celebrámus triumphálem mílitis passiónem.///Heri enim Rex noster, trábea carnis indútus, de aula úteri virginális//egrédiens, visitáre dignátus est mundum; hódie miles, de tabernáculo córporis//éxiens, triumphátor migrávit ad cælum.///Rex noster, cum sit altíssimus, pro nobis húmilis venit, sed inánis veníre non//pótuit. Magnum quippe donatívum suis milítibus áttulit, quo eos non solum//copióse ditávit, sed étiam ad certándum invictíssime confortávit. Attulit namque//donum caritátis, quæ perdúceret hómines ad consórtium deitátis.///Quod ergo áttulit, erogávit; nec sibi áliquid mínuit, sed mirabíliter et suórum//fidélium paupériem ditávit et indeficiéntibus thesáuris plenus ipse permánsit.///Cáritas ergo, quæ ad terram de cælo depósuit Christum, ipsa Stéphanum de//terris elevávit ad cælum. Cáritas, quæ præcéssit in rege, ipsa subsequénter//refúlsit in mílite.///Stéphanus ergo, ut nóminis sui corónam meruísset accípere, caritátem pro//armis habébat et per ipsam ubíque vincébat. Per caritátem Dei sæviéntibus//Iudǽis non cessit, per caritátem próximi pro lapidántibus intercéssit. Per//caritátem arguébat errántes, ut corrigeréntur; per caritátem pro lapidántibus//orábat, ne puniréntur.///Caritátis virtúte subníxus, vicit Saulum crudéliter sæviéntem et, quem hábuit//in terra persecutórem, in cælo méruit habére consórtem. Ipsa sancta et indeféssa//cáritas desiderábat orándo acquírere, quos nequívit monéndo convértere.///Et ecce nunc Paulus cum Stéphano lætátur, cum Stéphano Christi claritáte//perfrúitur, cum Stéphano exsúltat, cum Stéphano regnat. Quo enim præcéssit//Stéphanus, trucidátus lapídibus Pauli, illuc secútus est Paulus, adiútus//oratiónibus Stéphani.///Quam vera vita, fratres mei, ubi non Paulus de Stéphani occisióne//confúnditur, sed Stéphanus de Pauli consórtio gratulátur, quóniam cáritas in//utróque lætátur. Cáritas quippe in Stéphano superávit sævítiam Iudæórum,//cáritas in Paulo coopéruit multitúdinem peccatórum, cáritas in utróque páriter//regnum méruit possidére cælórum.///Cáritas est ígitur ómnium fons et orígo bonórum, munímen egrégium, via//quæ ducit ad cælum. In caritáte qui ámbulat, nec erráre póterit, nec timére. Ipsa//dírigit, ipsa prótegit, ipsa perdúcit.///Quocírca, fratres, quóniam scalam caritátis constítuit Christus, per quam ad//cælum omnis possit conscéndere christiánus, puram caritátem fórtiter retinéte,//ipsam vobis ínvicem exhibéte et in ea proficiéndo conscéndite.
RESPONSORIUM

℟.//Hestérna die Dóminus natus est in terris, ut Stéphanus nascerétur in cælis;//ingréssus est in mundum,
*//Ut Stéphanus ingrederétur in cælum.
℣.//Heri rex noster, trábea carnis indútus, de aula úteri virginális egrédiens,//visitáre dignátus est mundum.
*//Ut Stéphanus ingrederétur in cælum.
Oratio
Da nobis, quǽsumus, Dómine, imitári quod cólimus, ut discámus et inimícos//dilígere, quia eius natalícia celebrámus, qui novit étiam pro persecutóribus//exoráre. Per Dóminum.
SANCTÆ FAMILIÆ IESU, MARIÆ ET IOSEPH
Ad Officium lectionis
LECTIO PRIOR
De Epístola beáti Pauli apóstoli ad Ephésios
5, 21 — 6, 4
De vita christiana in familia
Fratres://[5,21]//Subiécti ínvicem estóte in timóre Christi.//[22]//Mulíeres viris suis sicut//Dómino,//[23]//quóniam vir caput est mulíeris, sicut et Christus caput est ecclésiæ,//ipse salvátor córporis.//[24]//Sed ut ecclésia subiécta est Christo, ita et mulíeres viris//in ómnibus.///[25]//Viri, dilígite uxóres, sicut et Christus diléxit ecclésiam et seípsum trádidit//pro ea,//[26]//ut illam sanctificáret mundans lavácro aquæ in verbo,//[27]//ut exhibéret ipse//sibi gloriósam ecclésiam non habéntem máculam aut rugam aut áliquid//eiúsmodi, sed ut sit sancta et immaculáta.//[28]//Ita et viri debent dilígere uxóres suas//ut córpora sua. Qui suam uxórem díligit, seípsum díligit;//[29]//nemo enim umquam//carnem suam ódio hábuit, sed nutrit et fovet eam sicut et Christus ecclésiam,//[30]//quia membra sumus córporis eius.//[31]//Propter hoc relínquet homo patrem et//matrem et adhærébit uxóri suæ et erunt duo in carne una.//[32]//Mystérium hoc//magnum est; ego autem dico de Christo et ecclésia!//[33]//Verúmtamen et vos sínguli//unusquísque suam uxórem sicut seípsum díligat; uxor autem tímeat virum.///[6,1]//Fílii, obœdíte paréntibus vestris in Dómino, hoc enim est iustum.//[2]//Honóra//patrem tuum et matrem, quod est mandátum primum cum promissióne,//[3]//ut bene//sit tibi et sis longǽvus super terram.//[4]//Et, patres, nolíte ad iracúndiam provocáre//fílios vestros, sed educáte illos in disciplína et correptióne Dómini.
RESPONSORIUM
(Eph 6, 1-2. 3; Lc 2, 51)
℟.//Fílii, obœdíte paréntibus vestris in Dómino, hoc enim est iustum;
*//Honóra//patrem tuum et matrem tuam.
℣.//Descéndit Iesus cum María et Ioseph; et venit Názareth et erat súbditus//illis.
*//Honóra patrem tuum et matrem tuam.
LECTIO ALTERA
Ex Allocutiónibus Pauli papæ Sexti
(Allocutio habita Nazareth 5 ianuarii 1964)
Exemplum Nazareth
Nazaréna domus schola est, in qua íncipit Christi vita dignósci: Evangélii//nempe schola.///Hic enim primum aspícere díscimus, audíre, meditári, pénitus perspícere quæ//in simplicíssima hac et humíllima pulcherrimáque Fílii Dei revelatióne vis alta//insit et arcána. Sed et imitári fortásse sensim díscimus.///Hic quidem ratiónem viámque percípimus, qua Christus quis sit fácile//cognoscámus. Hic appríme intellégimus quantum ea consideránda sint, quæ//illíus in nobis habitatiónem respíciunt ac véluti inclúdunt, loca vidélicet,//témpora, mores, sermo, sacri ritus, ómnia dénique, quibus Iesus est usus ut se//mundo fáceret maniféstum. Omnia hic vocem, ómnia significatiónem habent.///Hic profécto, hac in schola, perspícimus cur spiritális tenénda sit disciplína,//si quis Evangélii sequi doctrínam atque Christi cúpiat esse discípulus.///O quómodo ad nostram libénter redíre vellémus infántiam, nosque Nazarénæ//huic húmili eidémque sublími scholæ rursus commíttere! quam veheménter//gestirémus nostrum redintegráre stúdium ad veram vitæ sciéntiam iuxta Maríam//et ad divinárum veritátum intellegéntiam comparándam!///At hic nónnisi peregríni consídimus, votúmque hoc depónere cógimur, quo//institutiónem numquam absolútam ad noscéndum Evangélium hac in domo//pergámus. Non tamen abíbimus quin festinánter, ac véluti furtim, breves//quosdam e Nazaréna sede mónitus referámus.///Siléntium enim hæc docet in primis. Utinam óptima in nobis reviréscat//siléntii æstimátio, mirándi nempe huius ac necessárii mentis hábitus, dum in//æstuánti ætátis nostræ nimiúmque exagitáta vita tot vociferatiónibus, strepítibus,//clamóribus impugnámur. O Nazarénum siléntium, doce nos in bonis esse//cogitatiónibus defíxos, ad interióra spíritus inténtos, ad secréta Dei consília//verorúmque mandáta magistrórum audiénda probe parátos; doce nos quantum//opus sint atque váleant præparatiónes, stúdium, meditátio, personális intimúsque//ordo vitæ, orátio, quam Deus solus réspicit in occúlto.///Domésticam hic prætérea vivéndi percípimus ratiónem. Nos sane Názareth//admóneat quid sit família, quid eius commúnio dilectiónis, eius gravis ac nítida//pulchritúdo, sacra eius inviolabilísque propríetas; demónstret quam dulcis in//família sit institútio, pro qua nihil áliud substítui possit; edóceat quod sit eius in//sociáli órdine natívum offícium.///Operis dénique hic cognóscimus disciplínam. O Nazaréna sedes, fabri Fílii//domus, hic potíssimum sevéram quidem sed redemptrícem labóris humáni legem//intellégere optámus et celebráre; labóris hic dignitátem sic instauráre, ut ab//ómnibus sentiátur; illud hoc in tecto commemoráre, non posse labórem//semetípsum finem sibi esse, sed suam libertátem præstantiámque súmere non//tantum ex suo quod vocant moménto œconómico, verum ex iis étiam rebus,//quibus ad præclárum finem ipse dirígitur; hic dénique totíus mundi operáriis//salútem vólumus nuntiáre, iisdémque magnum exémplar osténdere, divínum//fratrem, prophétam iustárum ómnium, quæ ad eos pertíneant, causárum,//Christum vidélicet Dóminum nostrum.
RESPONSORIUM
(2 Cor 13, 11; Eph 5, 19; Col 3, 23)
℟.//Gaudéte, perfécti estóte, exhortámini, idem sápite, pacem habéte:
*//Cantántes et psalléntes in córdibus vestris Dómino.
℣.//Quodcúmque fácitis ex ánimo operámini, sicut Dómino, et non//homínibus.
*//Cantántes et psalléntes in córdibus vestris Dómino.
Oratio
Deus, qui præclára nobis Sanctæ Famíliæ dignátus es exémpla præbére,//concéde propítius, ut, domésticis virtútibus caritatísque vínculis illam sectántes,//in lætítia domus tuæ prǽmiis fruámur ætérnis. Per Dóminum.
DIE 28 DECEMBRIS
Ad Officium lectionis
LECTIO PRIOR
De libro Exodi
1, 8-16. 22
Cædes infantium Hebræorum in Ægypto
In diébus illis://[8]//Surréxit rex novus super Ægýptum, qui ignorábat Ioseph;//[9]//et//ait ad pópulum suum: «Ecce, pópulus filiórum Israel multus et fórtior nobis est://[10]//veníte, prudénter agámus cum eo, ne forte multiplicétur; et, si ingrúerit contra//nos bellum, addátur inimícis nostris, expugnatísque nobis, egrediátur de terra».//[11]//Præpósuit ítaque eis magístros óperum, ut afflígerent eos onéribus;//ædificaverúntque urbes promptuárias pharaóni, Phithom et Ramésses.//[12]//Quantóque opprimébant eos, tanto magis multiplicabántur et crescébant.//[13]//Formidaverúntque fílios Israel Ægýptii et in servitútem redegérunt eos//[14]//atque//ad amaritúdinem perducébant vitam eórum opéribus duris luti et láteris omníque//famulátu, quo in terræ opéribus premebántur.///[15]//Dixit autem rex Ægýpti obstetrícibus Hebræórum, quarum una vocabátur//Sephra, áltera Phua,//[16]//præcípiens eis: «Quando obstetricábitis Hebrǽas, et partus//tempus advénerit, si másculus fúerit, interfícite eum; si fémina, reserváte».///[22]//Præcépit ergo phárao omni pópulo suo dicens: «Quidquid masculíni sexus//natum fúerit, in flumen proícite; quidquid femínei, reserváte».
RESPONSORIUM
(Is 65, 19; Ap 21, 4. 5)
℟.//Gaudébo in pópulo meo:
*//Non audiétur in eo ultra vox fletus et vox//clamóris.
℣.//Mors ultra non erit, neque luctus, neque clamor, neque dolor. Ecce nova//fácio ómnia.
*//Non audiétur in eo ultra vox fletus et vox clamóris.
LECTIO ALTERA
Ex Sermónibus sancti Quodvultdéus epíscopi
(Sermo 2 de Symbolo: PL 40, 655)
Necdum loquuntur et Christum confitentur
Náscitur infans parvus, Rex magnus. Adducúntur de longínquo magi;//véniunt ut adórent adhuc in præsépi iacéntem, sed in cælo et in terra regnántem.//Annuntiántibus magis Regem natum, turbátur Heródes, et ne regnum perdat, vult//eum occídere, in quem si créderet, et hic secúrus, et in illa vita sine fine regnáret.///Quid times, Heródes, quia audis Regem natum? Non venit ille ut te exclúdat,//sed ut diábolum vincat. Sed tu hæc non intéllegens turbáris et sævis; et ut perdas//unum quem quæris, per tot infántium mortes effíceris crudélis.///Non te ulla píetas plangéntium matrum, aut lugéntium patrum fúnera//filiórum, non mugítus et gémitus révocat infántium. Necas párvulos córpore,//quia te necat timor in corde; et putas, si hoc quod cupis impléveris, diu te posse//vívere, cum ipsam Vitam quæras occídere.///Ille autem fons grátiæ, parvus et magnus, qui in præsépi iacet, thronum tuum//terret: agit per te nesciéntem causas suas, et a captivitáte diáboli ánimas líberat.//Suscépit fílios inimicórum in númerum adoptatórum.///Moriúntur párvuli pro Christo nesciéntes, paréntes plangunt mártyres//moriéntes: ille, nondum loquéntes, idóneos suos éfficit testes. Ecce quómodo//regnat, qui sic regnáre vénerat. Ecce iam líberat liberátor, et salútem præstat//salvátor.///Sed tu, Heródes, nésciens hoc, turbáris et sævis; et dum contra párvulum//sævis, iam illi obséquium præbes, et nescis.///O magnum donum grátiæ! Quibus eórum méritis prǽstitum est ut sic//víncerent infántes? Necdum loquúntur, et Christum confiténtur. Necdum mótibus//membrórum valent suscípere pugnam, et victóriæ iam éfferunt palmam.
RESPONSORIUM
(Cf. Ap 5, 14; 4, 10; 7, 11)
℟.//Adoravérunt vivéntem in sǽcula sæculórum.
*//Mitténtes corónas suas ante//thronum Dómini Dei sui.
℣.//Et cecidérunt in conspéctu throni in fácies suas: et benedixérunt vivéntem//in sǽcula sæculórum.
*//Mitténtes corónas suas ante thronum Dómini Dei sui.
Oratio
Deus, cuius hodiérna die præcónium Innocéntes mártyres non loquéndo, sed//moriéndo conféssi sunt, da, quǽsumus, ut fidem tuam, quam lingua nostra//lóquitur, étiam móribus vita fateátur. Per Dóminum.
DIE 29 DECEMBRIS
Ad Officium lectionis
LECTIO PRIOR
Incipit Epístola beáti Pauli apóstoli ad Colossénses
1, 1-14
Gratiarum actio et precatio
[1]//Paulus apóstolus Christi Iesu per voluntátem Dei et Timótheus frater//[2]//his,//qui sunt Colóssis, sanctis et fidélibus frátribus in Christo: grátia vobis et pax a//Deo Patre nostro.///[3]//Grátias ágimus Deo Patri Dómini nostri Iesu Christi semper pro vobis//orántes,//[4]//audiéntes fidem vestram in Christo Iesu et dilectiónem, quam habétis in//sanctos omnes,//[5]//propter spem, quæ repósita est vobis in cælis, quam ante audístis//in verbo veritátis evangélii,//[6]//quod pervénit ad vos, sicut et in univérso mundo est//fructíficans et crescens sicut et in vobis ex ea die, qua audístis et cognovístis//grátiam Dei in veritáte;//[7]//sicut didicístis ab Epáphra caríssimo consérvo nostro,//qui est fidélis pro nobis miníster Christi,//[8]//qui étiam manifestávit nobis//dilectiónem vestram in Spíritu.///[9]//Ideo et nos, ex qua die audívimus, non cessámus pro vobis orántes et//postulántes, ut impleámini agnitióne voluntátis eius in omni sapiéntia et//intelléctu spiritáli,//[10]//ut ambulétis digne Dómino per ómnia placéntes, in omni//ópere bono fructificántes et crescéntes in sciéntia Dei,//[11]//in omni virtúte confortáti//secúndum poténtiam claritátis eius in omnem patiéntiam et longanimitátem, cum//gáudio//[12]//grátias agéntes Patri,//qui idóneos vos fecit in partem sortis sanctórum in lúmine;//[13]//qui erípuit nos de potestáte tenebrárum//et tránstulit in regnum Fílii dilectiónis suæ,//[14]//in quo habémus redemptiónem,//remissiónem peccatórum.
RESPONSORIUM
(Col 1, 12. 13; Iac 1, 17)
℟.//Grátias agámus Deo Patri,
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
℣.//Omne datum óptimum et omne donum perféctum desúrsum est,//descéndens a Patre lúminum.
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
LECTIO ALTERA
Ex Sermónibus sancti Bernárdi abbátis
(Sermo 1 in Epiphania Domini, 1-2: PL 133, 141-143)
In plenitudine temporis venit et plenitudo divinitatis
Appáruit benígnitas et humánitas Salvatóris nostri Dei. Grátias Deo, per//quem sic abúndat consolátio nostra in hac peregrinatióne, in hoc exsílio, in hac//miséria.///Priúsquam apparéret humánitas, latébat benígnitas; síquidem et prius erat://nam et misericórdia Dómini ab ætérno est. Sed unde tanta agnósci póterat?//Promittebátur, sed non sentiebátur; unde et a multis non credebátur. Multifárie//quippe multísque modis loquebátur Dóminus in prophétis. Ego, ínquiens, cógito//cogitatiónes pacis et non afflictiónis. Sed quid respondébat homo, afflictiónem//séntiens, pacem nésciens? Quoúsque dícitis, Pax, pax, et non est pax? Propter//hoc ángeli pacis amáre flebant, dicéntes: Dómine, quis crédidit audítui nostro?//Sed nunc credant hómines vel vísui suo, quia testimónia Dei credibília facta sunt//nimis. Ut enim nec turbátum quidem óculum láteat, in sole pósuit tabernáculum//suum.///Ecce pax non promíssa, sed missa; non diláta, sed data; non prophetáta, sed//præsentáta. Ecce quasi saccum plenum misericórdia sua Deus Pater misit in//terram; saccum, inquam, in passióne concidéndum, ut effundátur quod in eo latet//prétium nostrum; saccum útique, etsi parvum, sed plenum. Párvulus síquidem//datus est nobis, sed in quo hábitat omnis plenitúdo divinitátis. Postquam enim//venit plenitúdo témporis, venit et plenitúdo divinitátis. Venit in carne, ut vel sic//carnálibus exhiberétur, ei apparénte humanitáte benígnitas agnoscerétur. Ubi//enim Dei innotéscit humánitas, iam benígnitas latére non potest. In quo enim//magis commendáre póterat benignitátem suam, quam suscipiéndo carnem//meam? Meam, inquam, non carnem Adam, id est non qualem ille hábuit ante//culpam.///Quid tantópere decláret eius misericórdiam, quam quod ipsam suscépit//misériam? Quid ita pietáte plenum, quam quod Dei Verbum propter nos factum//est fenum? Dómine, quid est homo quia réputas eum? aut quid appónis erga eum//cor tuum? Hinc atténdat homo quanta sit cura eius Deo; hinc sciat quid de eo//cógitet aut quid séntiat. Non intérroges, o homo, ea quæ páteris, sed quæ passus//est ille. Quanti te fecit, ex his quæ pro te factus est, agnósce, ut appáreat tibi//benígnitas eius ex humanitáte. Quanto enim minórem se fecit in humanitáte,//tanto maiórem exhíbuit in bonitáte; et quanto pro me vílior, tanto mihi cárior est.//Appáruit, inquit Apóstolus, benígnitas et humánitas Salvatóris nostri Dei. Magna//plane et manifésta benígnitas Dei et humánitas! et magnum benignitátis indícium//declarávit, qui humanitáti áddere nomen Dei curávit.
RESPONSORIUM
(Eph 1, 5; Rom 8, 29)
℟.//Prædestinávit nos Deus in adoptiónem filiórum per Iesum Christum in//ipsum,
*//Secúndum beneplácitum voluntátis suæ, in laudem glóriæ grátiæ suæ.
℣.//Quos præscívit, et prædestinávit confórmes fíeri imáginis Fílii sui.
*//Secúndum beneplácitum voluntátis suæ, in laudem glóriæ grátiæ suæ.
Oratio
Omnípotens et invisíbilis Deus, qui tuæ lucis advéntu mundi ténebras//effugásti, seréno vultu nos, quǽsumus, intuére, ut magnificéntiam nativitátis//Unigéniti tui dignis præcóniis collaudémus. Qui tecum vivit.
DIE 30 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
1, 15 — 2, 3
Christus, caput Ecclesiæ; Paulus servus eius
ratres://[1,15]//Christus Iesus est imágo Dei invisíbilis,//primogénitus omnis creatúræ,//[16]//quia in ipso cóndita sunt univérsa in cælis et in terra,//visibília et invisibília,//sive throni sive dominatiónes//sive principátus sive potestátes.//Omnia per ipsum et in ipsum creáta sunt,//[17]//et ipse est ante ómnia,//et ómnia in ipso constant.//[18]//Et ipse est caput córporis ecclésiæ;//qui est princípium, primogénitus ex mórtuis,//ut sit in ómnibus ipse primátum tenens,//[19]//quia in ipso complácuit omnem plenitúdinem habitáre//[20]//et per eum reconciliáre ómnia in ipsum,//pacíficans per sánguinem crucis eius,//sive quæ in terris sive quæ in cælis sunt.///[21]//Et vos, cum essétis aliquándo alienáti et inimíci sensu in opéribus malis,//[22]//nunc autem reconciliávit in córpore carnis eius per mortem exhibére vos//sanctos et immaculátos et irreprehensíbiles coram ipso,//[23]//si tamen permanétis in//fide fundáti et stábiles et immóbiles a spe evangélii, quod audístis, quod//prædicátum est in univérsa creatúra, quæ sub cælo est, cuius factus sum ego//Paulus miníster.///[24]//Nunc gáudeo in passiónibus pro vobis et adímpleo ea quæ desunt//passiónum Christi in carne mea pro córpore eius, quod est ecclésia,//[25]//cuius factus//sum ego miníster secúndum dispensatiónem Dei, quæ data est mihi in vos, ut//ímpleam verbum Dei,//[26]//mystérium, quod abscónditum fuit a sǽculis et//generatiónibus, nunc autem manifestátum est sanctis eius,//[27]//quibus vóluit Deus//notas fácere divítias glóriæ mystérii huius in géntibus, quod est Christus in//vobis, spes glóriæ;//[28]//quem nos annuntiámus, commonéntes omnem hóminem et//docéntes omnem hóminem in omni sapiéntia, ut exhibeámus omnem hóminem//perféctum in Christo;//[29]//ad quod et labóro certándo secúndum operatiónem eius,//quæ operátur in me in virtúte.///[2,1]//Volo enim vos scire qualem sollicitúdinem hábeam pro vobis et pro his, qui//sunt Laodicíæ, et quicúmque non vidérunt fáciem meam in carne,//[2]//ut consoléntur//corda ipsórum instrúcti in caritáte et in omnes divítias plenitúdinis intelléctus, in//agnitiónem mystérii Dei, Christi,//[3]//in quo sunt omnes thesáuri sapiéntiæ et//sciéntiæ abscónditi.
RESPONSORIUM
(Col 1, 18. 17)
℟.//Christus est caput córporis Ecclésiæ, primogénitus ex mórtuis,
*//Ut sit in//ómnibus ipse primátum tenens.
℣.//Ipse est ante ómnia, et ómnia in ipso constant.
*//Ut sit in ómnibus ipse//primátum tenens.
LECTIO ALTERA
Ex Tractátu sancti Hippólyti presbýteri De refutatióne ómnium hǽresum
(Cap. 10, 33-34: PG 16, 3452-3453)
Verbum caro factum deificat nos
Non vanis verbis fidem habémus, neque subitáriis cordis mótibus abrípimur,//neque blandítiis facúndiæ sermónum mulcémur, sed verbis vi divína dictis fidem//non denegámus.///Et hæc Deus Verbo imperábat, Verbum autem illa loquebátur, per éadem//convértens hóminem ab inobœdiéntia, non vi necessitátis in servitútem rédigens,//sed in libertáte et voluntário consílio vocans.///Hoc Verbum in fine témporum mittébat Pater, non ámplius per prophétam//loqui neque obscúre prædicátum subintéllegi illud volens, sed iubens ut ipso visu//apparéret, ut mundus ipsum videns salvarétur.///Hoc Verbum cognóvimus ex Vírgine corpus assumpsísse et véterem//hóminem per novam formatiónem gestásse. Hoc scimus hóminem ex nostra//massa factum esse; nisi enim ex eádem éxstitit, frustra prǽcipit ut ipsum//imitémur tamquam magístrum. Si enim ille homo divérsæ erat forte substántiæ,//cur simília ímperat mihi débili nato, et quómodo hic bonus et iustus?///Ne autem divérsus a nobis censerétur, étiam labórem sustínuit, et esuríre//vóluit, et sitíre non recusávit, et somno quiévit, et passióni non repugnávit, et//morti obtemperávit, et resurrectiónem suam manifestávit, tamquam primítias//ófferens in his ómnibus própriam suam humanitátem, ut tu pátiens ne ánimum//despóndeas, sed, hóminem temetípsum prófitens, exspéctes et tu quæ Deus huic//exhíbuit.///Deum verum cum didíceris, habébis immortále corpus et incorrúptum una//cum ánima, et regnum cælórum nanciscéris tu, qui in terra degísti et cæléstem//regem cognovísti; eris autem consors Dei et cohéres Christi, non concupiscéntiis//vel passiónibus vel morbis obstríctus, quia factus es deus.///Quæcúmque enim sustinuísti mala, homo cum sis, hæc Deus dabat, quia//homo es; quæcúmque autem subsequúntur Deum, hæc præbére promísit Deus,//cum deificátus fúeris et immortális factus. Vidélicet, cognósce te ipsum,//agnóscens Deum qui te fecit; cognóscere enim et cognósci cóntigit ei qui ab illo//vocátus est.///Ne contendátis ígitur advérsus vos ínvicem, neu dubitétis régredi. Christus//enim est super ómnia Deus, qui peccátum ab homínibus ablúere constítuit,//novum perfíciens véterem hóminem, postquam imáginem eum vocávit ab inítio//et per effígiem osténdit caritátem, quam erga te habet. Cuius præcéptis grávibus//ubi obœdíveris, et boni bonus factus fúeris imitátor, eris eius consímilis, ab eo//honorátus. Non enim mendícus est Deus, qui et te deum fecit ad ipsíus glóriam.
RESPONSORIUM
(Io 1, 14; cf. Bar 3, 38)
℟.//Verbum caro factum est et habitávit in nobis.
*//Et vídimus glóriam eius,//glóriam quasi Unigéniti a Patre, plenum grátiæ et veritátis.
℣.//In terris visus est et cum homínibus conversátus est.
*//Et vídimus glóriam//eius, glóriam quasi Unigéniti a Patre, plenum grátiæ et veritátis.
Oratio
Concéde, quǽsumus, omnípotens Deus, ut nos Unigéniti tui nova per carnem//natívitas líberet, quos sub peccáti iugo vetústa sérvitus tenet. Per Dóminum.
DIE 31 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 4-15
Fides nostra in Christo
Fratres://[4]//Hoc dico, ut nemo vos decípiat in subtilitáte sermónum.//[5]//Nam etsi//córpore absens sum, sed spíritu vobíscum sum, gaudens et videns órdinem//vestrum et firmaméntum eius, quæ in Christum est, fídei vestræ.///[6]//Sicut ergo accepístis Christum Iesum Dóminum, in ipso ambuláte,//[7]//radicáti//et superædificáti in ipso et confirmáti fide, sicut didicístis, abundántes in//gratiárum actióne.//[8]//Vidéte, ne quis vos deprædétur per philosophíam et inánem//falláciam secúndum traditiónem hóminum, secúndum eleménta mundi et non//secúndum Christum;//[9]//quia in ipso inhábitat omnis plenitúdo divinitátis//corporáliter,//[10]//et estis in illo repléti, qui est caput omnis principátus et potestátis,//[11]//in quo et circumcísi estis circumcisióne non manufácta in exspoliatióne//córporis carnis, in circumcisióne Christi,//[12]//consepúlti ei in baptísmo, in quo et//conresuscitáti estis per fidem operatiónis Dei, qui suscitávit illum a mórtuis;//[13]//et//vos, cum mórtui essétis in delíctis et præpútio carnis vestræ, convivificávit cum//illo, donans nobis ómnia delícta,//[14]//delens, quod advérsum nos erat, chirógraphum//decrétis, quod erat contrárium nobis, et ipsum tulit de médio affígens illud cruci;//[15]//exspólians principátus et potestátes tradúxit confidénter, triúmphans illos in//semetípso.
RESPONSORIUM
(Col 2, 9. 10. 12)
℟.//In Christo inhábitat omnis plenitúdo divinitátis corporáliter,
*//Ipse est//caput omnis principátus et potestátis.
℣.//Consepúlti ei in baptísmo, in quo et conresuscitáti sumus per fidem//operatiónis Dei.
*//Ipse est caput omnis principátus et potestátis.
LECTIO ALTERA
Ex Sermónibus sancti Leónis Magni papæ
(Sermo 6 in Nativitate Domini, 2-3, 5: PL 54, 213-216)
Natalis Domini, natalis est pacis
Quamvis illa infántia, quam Fílii Dei non est dedignáta maiéstas, in virum//perféctum ætátis adiectióne provécta sit, et, consummáto passiónis et//resurrectiónis triúmpho, omnes suscéptæ pro nobis humilitátis transíerint//actiónes, rénovat tamen nobis hodiérna festívitas nati Iesu ex María Vírgine//sacra primórdia; et, dum Salvatóris nostri adorámus ortum, invenímur nos//nostrum celebráre princípium.///Generátio enim Christi orígo est pópuli christiáni, et natális cápitis natális est//córporis.///Hábeant licet sínguli quique vocatórum órdinem suum, et omnes Ecclésiæ//fílii témporum sint successióne distíncti, univérsa tamen summa fidélium, fonte//orta baptísmatis, sicut cum Christo in passióne crucifíxi, in resurrectióne//resuscitáti, in ascensióne ad déxteram Patris collocáti, ita cum ipso sunt in hac//nativitáte congéniti.///Quisquis enim hóminum in quacúmque mundi parte credéntium regenerátur//in Christo, intercíso originális trámite vetustátis, transit in novum hóminem//renascéndo; nec iam in propágine habétur carnális patris, sed in gérmine//Salvatóris, qui ídeo Fílius hóminis est factus, ut nos fílii Dei esse possímus.///Nisi enim ille ad nos hac humilitáte descénderet, nemo ad illum ullis suis//méritis perveníret.///Unde ipsa colláti múneris magnitúdo dignam a nobis éxigit suo splendóre//reveréntiam. Ideo enim, sicut beátus Apóstolus docet, non spíritum huius mundi//accépimus, sed Spíritum qui ex Deo est, ut sciámus quæ a Deo donáta sunt//nobis; qui non áliter pie cólitur, nisi id ei, quod ipse tríbuit, offerátur.///Quid autem in thesáuro domínicæ largitátis ad honórem præséntis festi tam//cóngruum póssumus inveníre, quam pacem, quæ in nativitáte Dómini primo est//angélico prædicáta concéntu?///Ipsa enim est, quæ parit fílios Dei, nutrix dilectiónis et génetrix unitátis,//réquies beatórum et æternitátis habitáculum; cuius hoc opus próprium et speciále//benefícium est, ut iungat Deo quos secérnit de mundo.///Qui ergo non ex sanguínibus, neque ex voluntáte carnis, neque ex voluntáte//viri, sed ex Deo nati sunt, ófferant Patri pacificórum concórdiam filiórum, et in//primogénitum novæ creatúræ, qui venit non suam, sed mitténtis, fácere//voluntátem, univérsa adoptiónis membra concúrrant: quóniam grátia Patris non//discórdes neque dissímiles, sed unum sentiéntes unúmque amántes adoptávit//herédes. Ad unam reformátos imáginem, opórtet ánimam habére confórmem.///Natális Dómini, natális est pacis: sic enim ait Apóstolus: Ipse est pax nostra,//qui fecit útraque unum; quóniam sive Iudǽus, sive gentílis, per ipsum habémus//accéssum in uno Spíritu ad Patrem.
RESPONSORIUM
(Eph 2, 13-14. 17)
℟.//Vos, qui aliquándo erátis longe, facti estis prope in sánguine Christi.
*//Ipse//enim est pax nostra, qui fecit útraque unum.
℣.//Et véniens evangelizávit pacem vobis, qui longe fuístis, et pacem iis qui//prope.
*//Ipse enim est pax nostra, qui fecit útraque unum.
Oratio
Omnípotens sempitérne Deus, qui in Fílii tui nativitáte tribuísti totíus//religiónis inítium perfectionémque constáre, da nobis, quǽsumus, in eius//portióne censéri, in quo totíus salútis humánæ summa consístit. Per Dóminum.
In octava Nativitatis Domini
Ad Officium lectionis
LECTIO PRIOR
De Epístola ad Hebrǽos
2, 9-17
Christus per omnia fratribus similis
Fratres://[9]//Eum, qui//*paulo minus ab ángelis minorátus est,//vidémus Iesum//propter passiónem mortis//*glória et honóre coronátum,//ut grátia Dei pro ómnibus//gustáverit mortem.///[10]//Decébat enim eum, propter quem ómnia et per quem ómnia, qui multos//fílios in glóriam addúxit, ducem salútis eórum per passiónes consummáre.//[11]//Qui//enim sanctíficat et qui sanctificántur, ex uno omnes; propter quam causam non//erubéscit fratres eos vocáre//[12]//dicens://«Nuntiábo nomen tuum frátribus meis,//in médio ecclésiæ laudábo te»;///[13]//et íterum: «Ego ero fidens in eum»;///et íterum: «Ecce ego et púeri, quos mihi dedit Deus».///[14]//Quia ergo púeri communicavérunt sánguini et carni, et ipse simíliter//participávit iísdem, ut per mortem destrúeret eum, qui habébat mortis impérium,//id est Diábolum,//[15]//et liberáret eos, qui timóre mortis per totam vitam obnóxii//erant servitúti.//[16]//Nusquam enim ángelos apprehéndit, sed//*semen Abrahæ//*apprehéndit//.//[17]//Unde débuit per ómnia frátribus similári, ut miséricors fíeret et//fidélis póntifex in iis, quæ sunt ad Deum, ut repropitiáret delícta pópuli.
RESPONSORIUM
(Lc 1, 28)
℟.//Beáta es, Virgo María, quæ Dóminum portásti, creatórem mundi:
*//Genuísti qui te fecit et in ætérnum pérmanes virgo.
℣.//Ave, María, grátia plena, Dóminus tecum.
*//Genuísti qui te fecit et in//ætérnum pérmanes virgo.
LECTIO ALTERA
Ex Epístolis sancti Athanásii epíscopi
(Epist. ad Epictetum, 5-9: PG 26, 1058. 1062-1066)
Verbum nostra suscepit ex Maria
*Verbum semen Abrahæ apprehéndit,//ut ait Apóstolus,//*unde débuit per ómnia//*frátribus similári,//et corpus assúmere nobis símile. Proptérea ígitur adest vere//María, ut ab ea illud assúmat et tamquam próprium pro nobis illud ófferat.//Partum mémorat Scriptúra, et ait://*Pannis eum invólvit//: ac beáta prædicabántur//úbera, quibus ipse lactátus est, et quasi partu vulvam adaperiénte oblátum est//sacrifícium. Et Gábriel quidem caute ac prudénter annuntiábat illi, dicéndo, non//simplíciter, quod//*in te//nascétur, ne extrínsecus corpus ipsi indúctum putarétur;//sed,//*ex te,//ut, quod gignebátur, ortum ex illa duxísse crederétur.///Ita autem se res habébat, ut nostra Verbum suscípiens, offerénsque in//sacrifícium, pénitus absúmeret, ac deínceps suis nos índuens, Apóstolo hæc//dicéndi occasiónem daret://*Opórtet corruptíbile hoc indúere incorruptiónem et//*mortále hoc indúere immortalitátem//.///Hæc autem non fictióne facta sunt, quemádmodum nonnúlli existimárunt,//absit! sed, Salvatóre vere hómine facto, hinc totíus hóminis salus consecúta est.//Verum nequáquam fictítia res est salus nostra neque solíus córporis; sed vere//totíus hóminis, ánimæ scílicet et córporis, salus in ipso Verbo facta est.///Humánum ítaque natúra erat, quod ex María pródiit, secúndum divínas//Scriptúras, verúmque erat Dómini corpus: verum, inquam, fuit, cum idem atque//nostrum exstíterit. Soror étenim nostra est María, omnes quippe ex Adámo orti//sumus.///Quod enim a Ioánne dícitur://*Verbum caro factum est,//eádem est//significatióne, ut ex símili loquéndi modo deprehéndere licet: apud Paulum//quippe scriptum est://*Christus factus est pro nobis maledíctum.//Nam humáno//córpori, ex Verbi communióne et coniunctióne, ingens facta est accéssio: ex//mortáli enim factum est immortále, et, cum animále esset, factum est spiritále,//cumque ex terra factum esset, cæléstes portas penetrávit.///Porro Trínitas, étiam Verbo ex María corpus suménte, Trínitas semper est,//neque accessiónem admíttens, neque diminutiónem; sed perfécta semper est, et//in Trinitáte una Déitas agnóscitur, et sic unus Deus Verbi Pater in Ecclésia//prædicátur.
RESPONSORIUM
(Cf. Lc 1, 42)
℟.//Sancta et immaculáta virgínitas, quibus te láudibus éfferam, néscio:
*//Quia//quem cæli cápere non póterant, tuo grémio contulísti.
℣.//Benedícta tu in muliéribus et benedíctus fructus ventris tui.
*//Quia quem//cæli cápere non póterant, tuo grémio contulísti.
Oratio
Deus, qui salútis ætérnæ, Beátæ Maríæ virginitáte fecúnda, humáno géneri//prǽmia præstitísti, tríbue, quǽsumus, ut ipsam pro nobis intercédere sentiámus,//per quam merúimus Fílium tuum auctórem vitæ suscípere. Qui tecum vivit.
DIE 2 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 16 — 3, 4
Vita nova in Christo
Fratres://[2,16]//Nemo vos iúdicet in cibo aut in potu aut ex parte diéi festi aut//neoméniæ aut sabbatórum,//[17]//quæ sunt umbra futurórum, corpus autem Christi.//[18]//Nemo vos bravío defráudet cómplacens sibi in humilitáte et religióne//angelórum propter ea, quæ vidit, ingrédiens, frustra inflátus sensu carnis suæ//[19]//et//non tenens caput, ex quo totum corpus per nexus et coniunctiónes//subministrátum et compaginátum crescit in augméntum Dei.///[20]//Si mórtui estis cum Christo ab eleméntis mundi, quid tamquam vivéntes in//mundo decrétis subicímini://[21]//«Ne tetígeris neque gustáveris neque//contrectáveris»,//[22]//quæ sunt ómnia in corruptiónem ipso usu secúndum præcépta//et doctrínas hóminum?//[23]//Quæ sunt ratiónem quidem habéntia sapiéntiæ in//superstitióne et humilitáte, et non parcéndo córpori, non in honóre áliquo ad//saturitátem carnis.///[3,1]//Igitur si conresurrexístis Christo, quæ sursum sunt quǽrite, ubi Christus est//in déxtera Dei sedens;//[2]//quæ sursum sunt sápite, non quæ supra terram.//[3]//Mórtui//enim estis, et vita vestra abscóndita est cum Christo in Deo!//[4]//Cum Christus//apparúerit, vita vestra, tunc et vos apparébitis cum ipso in glória.
RESPONSORIUM
(Cf. Col 3, 1-2; Lc 12, 34)
℟.//Si conresurrexístis Christo, quæ sursum sunt quǽrite, ubi Christus est in//déxtera Dei sedens;
*//Quæ sursum sunt sápite, non quæ supra terram.
℣.//Ubi thesáurus vester est, ibi et cor vestrum erit.
*//Quæ sursum sunt sápite,//non quæ supra terram.
LECTIO ALTERA
E Libro sancti Basilíi Magni epíscopi De Spíritu Sancto
(Cap. 26, nn. 61. 64: PG 32, 179-182. 186)
De Domino vivificante corpus suum in Spiritu
Qui iam non vivit secúndum carnem, sed Spíritu Dei ágitur ac fílius Dei//nominátur et confórmis imágini Fílii Dei factus est, spiritális dícitur. Et sicut//cernéndi vis est in óculo sano, sic operátio Spíritus in ánima purgáta.///Item, quemádmodum verbum est in ánimo, intérdum ut in corde cogitátum,//intérdum ut lingua prolátum: sic et Spíritus Sanctus, vel cum testimónium præbet//spirítui nostro, et clamat in córdibus nostris, Abba, Pater, vel cum lóquitur pro//nobis, iuxta id quod dictum est, Non vos estis qui loquímini, sed Spíritus Patris,//qui lóquitur in vobis.///Iamvéro, et ut totum in pártibus, Spíritus intellégitur iuxta donórum//distributiónem. Omnes enim ínvicem sumus membra, sed habéntes dona//secúndum Dei grátiam nobis datam divérsa.///Eaprópter, non potest dícere óculus mánui: Non opus hábeo te; aut rursus//caput pédibus: Non est mihi vobis opus. Sed ómnia quidem simul complent//corpus Christi in unitáte Spíritus; necessáriam autem utilitátem sibi ínvicem//reddunt ex donis.///Deus enim pósuit membra in córpore, unumquódque illórum ut vóluit.//Membra autem eándem habent pro se mútuo sollicitúdinem, iuxta spiritálem//mútuæ affectiónis ipsis ínsitæ communiónem. Eóque sive pátitur unum//membrum, una cum eo patiúntur ómnia membra: sive glorificátur unum//membrum simul gaudent ómnia membra.///Rursus, quemádmodum partes sunt in toto, ita sínguli sumus in Spíritu, eo//quod omnes in uno córpore in unum Spíritum baptizáti sumus.///Sicut autem in Fílio cérnitur Pater, sic Fílius cérnitur in Spíritu. Itaque//adorátio, quæ sit in Spíritu, mentis nostræ operatiónem ut in luce factam índicat,//ut díscere licet ex iis quæ Samaritánæ dicta sunt. Nam cum illa, consuetúdine//regiónis decépta, existimáret in loco esse adoratiónem, Dóminus eam dédocens//dixit in Spíritu et veritáte adoráre oportére: nimírum seípsum appéllans//veritátem.///Quemádmodum ígitur in Fílio dícimus adoratiónem, velut in imágine Dei ac//Patris: sic et in Spíritu, tamquam in seípso Dómini divinitátem expriménte.///Itaque próprie et congruénter per illuminatiónem Spíritus conspícimus//splendórem glóriæ Dei; per charactérem autem ad eum, cuius est charácter et//æquále sigíllum, subvéhimur.
RESPONSORIUM
(1 Cor 2, 12. 10; Eph 3, 5)
℟.//Nos non spíritum huius mundi accépimus, sed Spíritum qui ex Deo est, ut//sciámus quæ a Deo donáta sunt nobis:
*//Spíritus enim ómnia scrutátur, étiam//profúnda Dei.
℣.//Quod áliis generatiónibus non innótuit fíliis hóminum, sícuti nunc//revelátum est sanctis apóstolis et prophétis in Spíritu.
*//Spíritus enim ómnia//scrutátur, étiam profúnda Dei.
Oratio
Da, quǽsumus, Dómine, pópulo tuo inviolábilem fídei firmitátem, ut, qui//Unigénitum tuum in tua tecum glória sempitérnum in veritáte nostri córporis//natum de Matre Vírgine confiténtur, et a præséntibus liberéntur advérsis et//mansúris gáudiis inserántur. Per Dóminum.
DOMINICA II POST NATIVITATEM
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 5-16
Vita novi hominis
Fratres://[5]//Mortificáte membra, quæ sunt super terram: fornicatiónem,//immundítiam, libídinem, concupiscéntiam malam et avarítiam, quæ est//simulacrórum sérvitus,//[6]//propter quæ venit ira Dei super fílios incredulitátis;//[7]//in//quibus et vos ambulástis aliquándo, cum viverétis in illis.//[8]//Nunc autem depónite//et vos ómnia: iram, indignatiónem, malítiam, blasphémiam, turpem sermónem//de ore vestro;//[9]//nolíte mentíri ínvicem, qui exuístis vos véterem hóminem cum//áctibus eius//[10]//et induístis novum, eum, qui renovátur in agnitiónem secúndum//imáginem eius, qui creávit eum,//[11]//ubi non est Græcus et Iudǽus, circumcísio et//præpútium, bárbarus, Scytha, servus, liber, sed ómnia et in ómnibus Christus.///[12]//Indúite vos ergo sicut elécti Dei, sancti et dilécti, víscera misericórdiæ,//benignitátem, humilitátem, mansuetúdinem, longanimitátem,//[13]//supportántes//ínvicem et donántes vobis ipsis, si quis advérsus áliquem habet querélam; sicut//et Dóminus donávit vobis, ita et vos;//[14]//super ómnia autem hæc: caritátem, quod//est vínculum perfectiónis.//[15]//Et pax Christi dominétur in córdibus vestris, ad//quam et vocáti estis in uno córpore. Et grati estóte.///[16]//Verbum Christi hábitet in vobis abundánter, in omni sapiéntia docéntes et//commonéntes vosmetípsos psalmis, hymnis, cánticis spiritálibus, in grátia//cantántes in córdibus vestris Deo.
RESPONSORIUM
(Cf. Gal 3, 27-28)
℟.//Quicúmque in Christo baptizáti sumus, Christum indúimus:
*//Omnes enim//nos unus sumus in Christo Iesu Dómino nostro.
℣.//Non est Iudǽus neque Græcus, non est servus neque liber, non est//másculus neque fémina.
*//Omnes enim nos unus sumus in Christo Iesu Dómino//nostro.
LECTIO ALTERA
Ex Tractátibus sancti Augustíni epíscopi in Ioánnem
(Tract. 17, 7-9: CCL 36, 174-175)
Geminum caritatis præceptum
Venit ipse Dóminus, caritátis doctor, caritáte plenus, brévians, sicut de illo//prædíctum est, verbum super terram, et osténdit in duóbus præcéptis caritátis//pendére legem et prophétas.///Quæ sunt illa duo præcépta, fratres, recólite mecum. Notíssima enim esse//debent, nec modo tantum veníre in mentem, cum commemorántur a nobis, sed//deléri numquam debent de córdibus vestris. Semper omníno cogitáte diligéndum//esse Deum et próximum: Deum ex toto corde, ex tota ánima et ex tota mente; et//próximum tamquam seípsum.///Hæc semper cogitánda, hæc meditánda, hæc retinénda, hæc agénda, hæc//implénda sunt. Dei diléctio prior est órdine præcipiéndi, próximi autem diléctio//prior est órdine faciéndi. Neque enim qui tibi præcíperet dilectiónem istam in//duóbus præcéptis, prius tibi commendáret próximum, et póstea Deum, sed prius//Deum, póstea próximum.///Tu autem, quia Deum nondum vides, diligéndo próximum promeréris quem//vídeas; diligéndo próximum purgas óculum ad vidéndum Deum, evidénter//Ioánne dicénte: Si fratrem quem vides non díligis, Deum quem non vides//quómodo dilígere póteris?///Ecce dícitur tibi: Dílige Deum. Si dicas mihi: Osténde mihi quem díligam,//quid respondébo, nisi quod ait ipse Ioánnes: Deum nemo vidit umquam? Et ne te//aliénum omníno a Deo vidéndo esse arbitréris: Deus, inquit, cáritas est; et qui//manet in caritáte, in Deo manet. Dílige ergo próximum, et intuére in te unde//díligis próximum; ibi vidébis, ut póteris, Deum.///Incipe ergo dilígere próximum. Frange esuriénti panem tuum, et egénum sine//tecto induc in domum tuam; si víderis nudum, vesti et domésticos séminis tui ne//despéxeris.///Fáciens autem ista, quid consequéris? Tunc erúmpet velut matutína lux tua.//Lux tua Deus tuus est tibi matutína, quia post noctem sǽculi tibi véniet; nam ille//nec óritur, nec óccidit, quia semper manet.///Diligéndo próximum, et curam habéndo de próximo tuo, iter agis. Quo iter//agis, nisi ad Dóminum Deum, ad eum, quem dilígere debémus ex toto corde, ex//tota ánima, ex tota mente? Ad Dóminum enim nondum pervénimus, sed//próximum nobíscum habémus. Porta ergo eum, cum quo ámbulas, ut ad eum//pervénias, cum quo manére desíderas.
RESPONSORIUM
(1 Io 4, 10-11. 16)
℟.//Deus diléxit nos et misit Fílium suum propitiatiónem pro peccátis//nostris.
*//Si sic Deus diléxit nos et nos debémus altérutrum dilígere.
℣.//Et nos, qui credídimus, cognóvimus caritátem, quam habet Deus in//nobis.
*//Si sic Deus diléxit nos et nos debémus altérutrum dilígere.
Oratio
Omnípotens sempitérne Deus, fidélium splendor animárum, dignáre//mundum glória tua implére benígnus et cunctis pópulis appáre per tui lúminis//claritátem. Per Dóminum.
DIE 4 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 17 — 4, 1
Vita familiæ christianæ
Fratres://[3,17]//Omne, quodcúmque fácitis in verbo aut in ópere, ómnia in nómine//Dómini Iesu grátias agéntes Deo Patri per ipsum.///[18]//Mulíeres, súbditæ estóte viris, sicut opórtet in Dómino.//[19]//Viri, dilígite//uxóres et nolíte amári esse ad illas.//[20]//Fílii, obœdíte paréntibus per ómnia, hoc//enim plácitum est in Dómino.//[21]//Patres, nolíte ad indignatiónem provocáre fílios//vestros, ut non pusíllo ánimo fiant.//[22]//Servi, obœdíte per ómnia dóminis//carnálibus, non ad óculum serviéntes, quasi homínibus placéntes, sed in//simplicitáte cordis, timéntes Dóminum.//[23]//Quodcúmque fácitis, ex ánimo//operámini sicut Dómino et non homínibus,//[24]//sciéntes quod a Dómino accipiétis//retributiónem hereditátis. Dómino Christo servíte;//[25]//qui enim iniúriam facit,//recípiet id quod iníque gessit, et non est personárum accéptio.///[4,1]//Dómini, quod iustum est et æquum, servis præstáte, sciéntes quóniam et//vos Dóminum habétis in cælo.
RESPONSORIUM
(Col 3, 17)
℟.//Omne quodcúmque fácitis in verbo aut in ópere,
*//Omnia in nómine//Dómini Iesu.
℣.//Grátias agéntes Deo et Patri per ipsum.
*//Omnia in nómine Dómini Iesu.
LECTIO ALTERA
Ex Capítibus quínquies centénis sancti Máximi Confessóris abbátis
(Centuria 1, 8-13: PG 90, 1182-1186)
Mysterium semper novum
Dei Verbum, carne semel natum (quæ eius propénsa benígnitas ac humánitas//est), iis qui velint, semper volens spíritu náscitur; fitque infans, se in illis//virtútibus infórmans; ac quo módulo cápere novit suscipiéntem, seípsum//maniféstat, nulla livóris labe ac invídia, suæ magnitúdinis amplitúdinem//mínuens, sed quasi mensúra ac modo cupiéntium vidére facultátem explórans,//sempérque præ mystérii excelléntia, cunctis inaspectábilis perínde persevérans.///Quámobrem divínus Apóstolus, mystérii vim sapiénter consíderans: Iesus//Christus, inquit, heri et hódie; ipse et in sǽcula; ita nimírum, mystérium semper//novum intéllegens, nulláque umquam mentis comprehensióne consenéscens.///Náscitur Christus Deus, assumptióne carnis ánima intellegénte prǽditæ,//factus homo; qui ipse rebus concésserat, ut ex níhilo procéderent: stella ab//Oriénte intérdiu conspícua micat, magósque ducit quo loco Verbum assúmpta//carne iacet; ut osténdat Verbum, quod continétur in lege et prophétis, mýstice//superáre sénsuum notítiam et gentes addúcere ad máximum cognitiónis lumen.///Plane enim legis sermo ac prophéticus, stellæ instar, pie intelléctus, eos qui//grátiæ vi secúndum propósitum vocáti sunt, ad Verbum incarnátum//agnoscéndum addúcit.///Idcírco Deus fit perféctus homo, nihil eórum quæ erant natúræ, uno dumtáxat//dempto peccáto (quando nec ipsum ex censu natúræ erat), demútans; ut carnis//esca obiécta, eius vorándæ insatiábilem dracónem, illíque inhiántem, provocáret;//carnis scílicet, quæ illi venénum futúra erat, obténtu, Deitátis in ea occúltæ//poténtia, ipsum pénitus proflígans; humánæ vero natúræ remédium foret, ad//prístinam eam grátiam instáurans, Deitátis ítidem in ea poténtia.///Quemádmodum enim ille, effúso in sciéntiæ lignum venéno suo, natúram//gustu corrúperat; sic et ipse domínicam carnem vorándam præsúmens, Deitátis//in ea virtúte, corrúptus interitúque sublátus est.///Magnum divínæ incarnatiónis mystérium, semper mystérium manet; quo//plane modo Verbum in carne, persóna sua essentiáliter est, quod essentiáliter//éadem persóna totum útique exsístit apud Patrem? Quómodo idem, tum totum//Deus natúra est, totúmque natúra homo factum est; neutra prorsus desideráta//natúra, neque divína, qua Deus est, neque vero nostra, qua homo factum est?///Hæc sola fides capit mystéria, ipsa nimírum substántia et basis eárum rerum,//quæ omnem mentis sensum et ratiónem excédunt.
RESPONSORIUM
(Io 1, 14. 1)
℟.//Verbum caro factum est et habitávit in nobis:
*//Cuius glóriam vídimus,//quasi Unigéniti a Patre, plenum grátiæ et veritátis.
℣.//In princípio erat Verbum et Verbum erat apud Deum et Deus erat//Verbum.
*//Cuius glóriam vídimus, quasi Unigéniti a Patre, plenum grátiæ et//veritátis.
Oratio
Concéde nobis, omnípotens Deus, ut salutáre tuum, quod ad redemptiónem//mundi luce nova cælórum procéssit, nostris semper innovándis córdibus oriátur.//Per Dóminum.
DIE 5 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
4, 2-18
Conclusio Epistolæ
Fratres://[2]//Oratióni instáte, vigilántes in ea in gratiárum actióne,//[3]//orántes simul//et pro nobis, ut Deus apériat nobis óstium sermónis ad loquéndum mystérium//Christi, propter quod étiam vinctus sum,//[4]//ut maniféstem illud, ita ut opórtet me//loqui.//[5]//In sapiéntia ambuláte ad eos, qui foris sunt, tempus rediméntes.//[6]//Sermo//vester semper sit in grátia, sale condítus, ut sciátis quómodo opórteat vos//unicuíque respondére.///[7]//Quæ circa me sunt, ómnia vobis nota fáciet Týchicus, caríssimus frater et//fidélis miníster et consérvus in Dómino,//[8]//quem misi ad vos ad hoc ipsum, ut//cognoscátis, quæ circa nos sunt, et consolétur corda vestra,//[9]//cum Onésimo fidéli//et caríssimo fratre, qui est ex vobis; ómnia, quæ hic agúntur, nota fácient vobis.///[10]//Salútat vos Aristárchus concaptívus meus et Marcus consobrínus Bárnabæ,//de quo accepístis mandáta — si vénerit ad vos, excípite illum —//[11]//et Iesus, qui//dícitur Iustus, qui sunt ex circumcisióne, hi soli adiutóres in regno Dei, qui mihi//fuérunt solácio.//[12]//Salútat vos Epáphras, qui ex vobis est, servus Christi Iesu,//semper certans pro vobis in oratiónibus, ut stetis perfécti et impléti in omni//voluntáte Dei.//[13]//Testimónium enim illi perhíbeo quod habet multum labórem pro//vobis et pro his, qui sunt Laodicíæ et qui Hierápoli.//[14]//Salútat vos Lucas, médicus//caríssimus, et Demas.//[15]//Salutáte fratres, qui sunt Laodicíæ, et Nympham et, quæ//in domo eius est, ecclésiam.//[16]//Et cum lecta fúerit apud vos epístula, fácite ut et in//Laodicénsium ecclésia legátur, et eam, quæ ex Laodicía est, vos quoque legátis.//[17]//Et dícite Archíppo: «Vide ministérium, quod accepísti in Dómino, ut illud//ímpleas».///[18]//Salutátio mea manu Pauli. Mémores estóte vinculórum meórum. Grátia//vobíscum.
RESPONSORIUM
(Col 4, 3; cf. Ps 50 (51), 17)
℟.//Orémus pro ínvicem, ut Deus apériat nobis óstium sermónis
*//Ad//loquéndum mystérium Christi.
℣.//Dóminus lábia nostra apériat et os nostrum annúntiet laudem Dei.
*//Ad//loquéndum mystérium Christi.
LECTIO ALTERA
Ex Sermónibus sancti Augustíni epíscopi
(Sermo 194, 3-4: PL 38, 1016-1017)
Verbi visione satiabimur
Quis hóminum omnes thesáuros sapiéntiæ et sciéntiæ nóverit in Christo//occúltos atque in paupertáte carnis eius abscónditos? Quia propter nos pauper//factus est, cum dives esset, ut illíus paupertáte ditarémur. Cum enim//mortalitátem assúmeret mortémque consúmeret, in paupertáte se osténdit: sed//divítias dilátas promísit, non ablátas amísit.///Quam multa multitúdo dulcédinis eius, quam abscóndit timéntibus se,//pérficit autem sperántibus in se!///Ex parte enim scimus, donec véniat quod perféctum est. Cui capiéndo ut//idónei præstarémur, ille æquális Patri in forma Dei, in forma servi factus símilis//nobis, refórmat nos ad similitúdinem Dei: et factus fílius hóminis únicus Fílius//Dei, multos fílios hóminum facit fílios Dei; et nutrítos servos per visíbilem//formam servi, pérficit líberos ad vidéndam formam Dei.///Fílii enim Dei sumus et nondum appáruit quid érimus. Et scimus quóniam,//cum apparúerit, símiles ei érimus, quóniam vidébimus eum sícuti est. Nam qui//sunt illi sapiéntiæ scientiǽque thesáuri, quæ illæ divítiæ divínæ, nisi quia//suffíciunt nobis? Et quæ illa multitúdo dulcédinis, nisi quia sátiat nos? Osténde//ergo nobis Patrem, et súfficit nobis.///Et in quodam psalmo quidam ex nobis, vel in nobis, vel pro nobis, ait illi://Satiábor, dum manifestábitur glória tua. Ipse autem et Pater unum sunt: et qui//ipsum videt, videt et Patrem. Ergo Dóminus virtútum, ipse est rex glóriæ.//Convértens nos, osténdet nobis fáciem suam; et salvi érimus et satiábimur et//suffíciet nobis.///Quod donec fiat, donec osténdat nobis quod suffíciat nobis, donec eum//fontem vitæ potémus et satiémur, ínterim dum ambulántes per fidem//peregrinámur ab eo, dum esurímus et sitímus iustítiam, et formæ Dei//pulchritúdinem ineffábili ardóre desiderámus, formæ servi natálem devóto//obséquio celebrémus.///Nondum contemplári póssumus quod génitus est ante lucíferum a Patre,//frequentémus quod noctúrnis horis est natus ex Vírgine. Nondum cápimus quod//ante solem pérmanet nomen eius, agnoscámus in sole pósitum tabernáculum//eius.///Nondum contuémur Unicum permanéntem in Patre suo, recordémur//Sponsum procedéntem de thálamo suo. Nondum idónei sumus convívio Patris//nostri, agnoscámus præsépe Dómini nostri Iesu Christi.
RESPONSORIUM
(1 Io 1, 2; 5, 20)
℟.//Vita appáruit et vídimus et annuntiámus vobis vitam ætérnam,
*//Quæ erat//coram Patre et appáruit nobis.
℣.//Scimus quóniam Fílius Dei venit, et dedit nobis sensum, ut cognoscámus//eum, qui verus est; et sumus in eo, qui verus est, in Fílio eius Iesu Christo. Hic//est qui verus est, Deus et vita ætérna.
*//Quæ erat coram Patre et appáruit nobis.
Oratio
Deus, qui pópulo tuo, Unigéniti tui nativitáte, redemptiónis efféctum//mirabíliter inchoásti, ita, quǽsumus, fídei fámulis tuis tríbue firmitátem, ut usque//ad promíssum glóriæ prǽmium, ipso gubernánte, pervéniant. Per Dóminum.
IN EPIPHANIA DOMINI
Ad Officium lectionis
LECTIO PRIOR
De libro Isaíæ prophétæ
60, 1-22
Revelatio gloriæ Domini super Ierusalem
[1]//Surge, illumináre, quia venit lumen tuum, et glória Dómini super te orta est.//[2]//Quia ecce ténebræ opérient terram et calígo pópulos; super te autem oriétur//Dóminus, et glória eius in te vidébitur.//[3]//Et ambulábunt gentes in lúmine tuo, et//reges in splendóre ortus tui.///[4]//Leva in circúitu óculos tuos et vide: omnes isti congregáti sunt, venérunt//tibi; fílii tui de longe véniunt et fíliæ tuæ in ulnis gestántur.///[5]//Tunc vidébis et illumináberis, et palpitábit et dilatábitur cor tuum, quia//cónfluet ad te multitúdo maris, fortitúdo géntium véniet tibi;//[6]//inundátio//camelórum opériet te, dromedárii Mádian et Epha; omnes de Saba vénient,//aurum et tus deferéntes et laudem Dómini annuntiántes.///[7]//Omne pecus Cedar congregábitur tibi, aríetes Nábaioth ministrábunt tibi;//offeréntur super placábili altári meo, et domum glóriæ meæ glorificábo.///[8]//Quæ sunt istæ, quæ ut nubes volant et quasi colúmbæ ad fenéstras suas?//[9]//Me enim ínsulæ exspectábunt, et in princípio naves Tharsis, ut addúcant fílios//tuos de longe, argéntum eórum et aurum eórum cum eis, nómini Dómini Dei tui//et Sancto Israel, quia glorificávit te.///[10]//Et ædificábunt fílii peregrinórum muros tuos, et reges eórum ministrábunt//tibi; in indignatióne enim mea percússi te, sed in beneplácito meo misértus sum//tui.///[11]//Et aperiéntur portæ tuæ iúgiter, die ac nocte non claudéntur, ut afferátur ad//te fortitúdo géntium, et reges eárum adducántur.//[12]//Gens enim et regnum, quod//non servíerint tibi, períbunt, et gentes vastitáte vastabúntur.///[13]//Glória Líbani ad te véniet, cupréssus, ulmus et ábies simul, ad ornándum//locum sanctuárii mei; et locum pedum meórum glorificábo.///[14]//Et vénient ad te curvi fílii eórum, qui humiliavérunt te, et adorábunt vestígia//pedum tuórum omnes, qui detrahébant tibi, et vocábunt te Civitátem Dómini,//Sion Sancti Israel.///[15]//Pro eo quod fuísti derelícta et ódio hábita, et non erat qui per te transíret,//ponam te in supérbiam sæculórum, gáudium in generatiónem et generatiónem;//[16]//et suges lac géntium et mamílla regum lactáberis et scies quia ego Dóminus//salvátor tuus, et redémptor tuus Fortis Iacob.///[17]//Pro ære áfferam aurum et pro ferro áfferam argéntum et pro lignis æs et pro//lapídibus ferrum; et ponam custódes tuos pacem et præpósitos tuos iustítiam.///[18]//Non audiétur ultra violéntia in terra tua, vástitas et contrítio in términis tuis;//et vocábis salútem muros tuos et portas tuas laudem.///[19]//Non erit tibi ámplius sol ad lucéndum per diem, nec splendor lunæ//illuminábit te, sed erit tibi Dóminus in lucem sempitérnam, et Deus tuus in//glóriam tuam.///[20]//Non óccidet ultra sol tuus, et luna tua non minuétur, quia erit tibi Dóminus//in lucem sempitérnam, et complebúntur dies luctus tui.///[21]//Pópulus autem tuus omnes iusti; in perpétuum hereditábunt terram, germen//plantatiónis meæ, opus manus meæ ad glorificándum.///[22]//Mínimus erit in mille, et párvulus in gentem fortem. Ego Dóminus in//témpore eius súbito fáciam istud.
RESPONSORIUM
(Is 60, 1. 3)
℟.//Illumináre, illumináre, Ierúsalem, quia venit lumen tuum:
*//Et glória//Dómini super te orta est.
℣.//Et ambulábunt gentes in lúmine tuo et reges in splendóre ortus tui.
*//Et//glória Dómini super te orta est.
LECTIO ALTERA
Ex Sermónibus sancti Leónis Magni papæ
(Sermo 3 in Epiphania Domini, 1-3. 5: PL 54, 240-244)
In toto orbe notum fecit Dominus salutare suum
Providéntia misericórdiæ Dei, dispósitum habens pereúnti mundo in//novíssimis tempóribus subveníre, salvatiónem ómnium géntium præfinívit in//Christo.///De quibus, quondam beatíssimo patriárchæ Abrahæ innumerábilis fúerat//promíssa succéssio, non carnis sémine, sed fídei fecunditáte generánda, et ídeo//stellárum multitúdini comparáta, ut ab ómnium géntium patre non terréna, sed//cæléstis progénies sperarétur.///Intret, intret in patriarchárum famíliam géntium plenitúdo, et benedictiónem//in sémine Abrahæ, qua se fílii carnis ábdicant, fílii promissiónis accípiant.//Adórent in tribus magis omnes pópuli universitátis Auctórem; et non in Iudǽa//tantum Deus, sed in toto orbe sit notus, ut ubíque in Israel sit magnum nomen//eius.///His ígitur, dilectíssimi, divínæ grátiæ mystériis erudíti, diem primitiárum//nostrárum et inchoatiónem vocatiónis géntium rationábili gáudio celebrémus,//grátias agéntes misericórdi Deo, qui dignos nos fecit, sicut ait Apóstolus, in//partem sortis sanctórum in lúmine; qui erípuit nos de potestáte tenebrárum et//tránstulit in regnum Fílii dilectiónis suæ; quóniam, sicut prophetávit Isaías,//géntium pópulus, qui sedébat in ténebris, vidit lucem magnam, et qui habitábant//in regióne umbræ mortis, lux orta est eis. De quibus idem dicit ad Dóminum://Gentes, quæ te non novérunt, invocábunt te; et pópuli, qui te nesciérunt, ad te//confúgient.///Hunc diem Abraham vidit et gavísus est, cum benedicéndos fídei suæ fílios//in sémine suo, quod est Christus, agnóvit, et ómnium se futúrum géntium patrem//credéndo prospéxit, dans glóriam Deo et pleníssime sciens quóniam quod//promísit potens est et fácere.///Hunc diem David in psalmis canébat, dicens: Omnes gentes, quascúmque//fecísti, vénient et adorábunt coram te, Dómine, et glorificábunt nomen tuum; et//illud: Notum fecit Dóminus salutáre suum, ante conspéctum géntium revelávit//iustítiam suam.///Quod útique exínde fíeri nóvimus, ex quo tres magos, de longinquitáte suæ//regiónis éxcitos, ad cognoscéndum et adorándum Regem cæli et terræ stella//perdúxit. Cuius útique famulátus ad formam nos sui hortátur obséquii: ut huic//grátiæ, quæ omnes invítat ad Christum, quantum póssumus, serviámus.///In quo stúdio, dilectíssimi, omnes vobis ínvicem prodésse debétis, ut in//regno Dei, ad quod recta fide et bonis opéribus pervenítur, sicut lucis fílii//splendeátis: per Dóminum nostrum Iesum Christum, qui cum Deo Patre et//Spíritu Sancto vivit et regnat per ómnia sǽcula sæculórum. Amen.
RESPONSORIUM

℟.//Hic est dies præclárus, in quo Salvátor mundi appáruit, quem prophétæ//prædixérunt, ángeli adoravérunt:
*//Cuius stellam magi vidéntes, gavísi sunt et//múnera ei obtulérunt.
℣.//Dies sanctificátus illúxit nobis: veníte, gentes, et adoráte Dóminum.
*//Cuius stellam magi vidéntes, gavísi sunt et múnera ei obtulérunt.
Oratio
Deus, qui hodiérna die Unigénitum tuum géntibus stella duce revelásti,//concéde propítius, ut, qui iam te ex fide cognóvimus, usque ad contemplándam//spéciem tuæ celsitúdinis perducámur. Per Dóminum.
DIE 4 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino, et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum, et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Petri Chrysólogi epíscopi
(Sermo 160: PL 52, 620-622)
Qui nobis nasci voluit, a nobis noluit ignorari
Quamvis in ipso domínicæ incarnatiónis sacraménto affúerint clara semper//divinitátis insígnia, Deum tamen venísse in humánum corpus multis modis áperit//et revélat hodiérna sollémnitas, ne perdat per ignorántiam semper obscuritátibus//involúta mortálitas quod tantum tenére méruit et possidére per grátiam.///Nam qui nobis nasci vóluit, a nobis nóluit ignorári: et ídeo sic áperit, ne//magnum pietátis sacraméntum magni fíeret erróris occásio.///Hódie magus, quem fulgéntem quærébat in stellis, in cunis réperit//vagiéntem. Hódie magus clarum mirátur in pannis, quem diu in astris patiebátur//obscúrum.///Hódie magus quid ibi vídeat profúndo stupóre pervólvit: in terra cælum, in//cælo terram, in Deo hóminem, in hómine Deum, et univérso sǽculo non//capácem conclúdi córpore perpusíllo. Iamque videns, crédere se et non discútere,//mýsticis munéribus confitétur: ture Deum, auro regem, myrrha esse moritúrum.///Hinc est quod gentílis, qui erat novíssimus, factus est primus: quia tunc ex//magórum fide est géntium credúlitas dedicáta.///Hódie Christus Iordánis álveum, mundi peccátum lavatúrus, intrávit: ad hoc//eum venísse Ioánnes ipse testátur: Ecce Agnus Dei ecce qui tollit peccáta mundi.//Hódie servus Dóminúm, homo Deum, Ioánnes Christum tenet; tenet acceptúrus//véniam, non datúrus.///Hódie, sicut ait Prophéta: Vox Dómini super aquas. Quæ vox? Hic est Fílius//meus diléctus, in quo mihi complácui.///Hódie Spíritus Sanctus supérnatat aquis in spécie colúmbæ, ut, sicut illa//colúmba Noe nuntiáverat dilúvium discessísse mundi, ita ista índice noscerétur//perpétuum mundi cessásse naufrágium; neque sicut illa véteris olívæ súrculum//portáret, sed totam in caput paréntis novi chrísmatis pinguédinem fundit, ut//ímpleat illud quod Prophéta prædíxit: Proptérea unxit te Deus, Deus tuus, óleo//lætítiæ præ consórtibus tuis.///Hódie Christus inítium dat signórum cæléstium, dum convértit aquas in//vinum. Sed aqua in sánguinis erat converténda mystérium, ut mera pócula de//vase córporis sui Christus bibéntibus propináret, ut impléret illud Prophétæ: Et//calix meus inébrians quam præclárus est!
RESPONSORIUM

℟.//Tria sunt múnera pretiósa, quæ obtulérunt magi Dómino in die illa, et//habent in se divína mystéria:
*//In auro, ut ostendátur regis poténtia; in ture//sacerdótem magnum consídera; et in myrrha domínicam sepultúram.
℣.//Salútis nostræ auctórem magi veneráti sunt in cunábulis, et de thesáuris//suis mýsticas ei múnerum spécies obtulérunt.
*//In auro, ut ostendátur regis//poténtia; in ture sacerdótem magnum consídera; et in myrrha domínicam//sepultúram.
Oratio
Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
DIE 5 IANUARII
Ad Officium lectionis
LECTIO PRIOR
De libro Isaíæ prophétæ
62, 1-12
Propinquitas redemptionis
[1]//Propter Sion non tacébo et propter Ierúsalem non quiéscam, donec//egrediátur ut splendor iustítia eius, et salus eius ut lampas accendátur.///[2]//Et vidébunt gentes iustítiam tuam et cuncti reges glóriam tuam; et vocáberis//nómine novo, quod os Dómini nominábit.//[3]//Et eris coróna glóriæ in manu Dómini//et diadéma regni in manu Dei tui.///[4]//Non vocáberis ultra Derelícta, et terra tua non vocábitur ámplius Desoláta;//sed vocáberis Beneplácitum meum in ea, et terra tua Nupta, quia complácuit//Dómino in te, et terra tua erit nupta.///[5]//Nam ut iúvenis uxórem ducit vírginem, ita ducent te fílii tui; ut gaudet//sponsus super sponsam, ita gaudébit super te Deus tuus.//[6]//Super muros tuos//Ierúsalem constítui custódes; tota die et tota nocte, in perpétuo non tacébunt.///Qui commonétis Dóminum, ne taceátis//[7]//et ne detis siléntium ei, donec//stabíliat et donec ponat Ierúsalem laudem in terra.///[8]//Iurávit Dóminus in déxtera sua et in bráchio fortitúdinis suæ: «Non dabo//tríticum tuum ultra cibum inimícis tuis, neque bibent fílii aliéni vinum tuum, in//quo laborásti.//[9]//Quia, qui collígerint illud, cómedent et laudábunt Dóminum; et//qui vindémiam fécerint, illud bibent in átriis sanctuárii mei.///[10]//Transíte, transíte per portas, paráte viam pópulo. Stérnite, stérnite sémitam,//elígite lápides, eleváte signum ad pópulos».///[11]//Ecce Dóminus audítum fecit in extrémis terræ: «Dícite fíliæ Sion: Ecce//salus tua venit, ecce merces eius cum eo et prǽmium eius coram illa.//[12]//Et//vocábunt eos Pópulus sanctus, Redémpti a Dómino; tu autem vocáberis Quæsíta,//Cívitas non derelícta».
RESPONSORIUM
(Is 62, 2-3)
℟.//Vidébunt gentes iustítiam tuam et cuncti reges glóriam tuam;
*//Et//vocábitur tibi nomen novum, quod os Dómini nominábit.
℣.//Et eris coróna glóriæ in manu Dómini et diadéma regni in manu Dei tui.
*//Et vocábitur tibi nomen novum, quod os Dómini nominábit.
LECTIO ALTERA
Ex Sermóne in sancta Theophanía sancto Hippólyto presbýtero attribúto
(Nn. 2. 6-8. 10: PG 10, 854. 858-859. 862)
Aqua et Spiritus
Ad Ioánnem venit Iesus, et baptísmum ab eo suscépit. O res digníssima//admiratióne! Infinítum flumen, quod lætíficat civitátem Dei exígua ablúitur//aqua. Fons incomprehensíbilis, qui vitam ómnibus homínibus progérminat et//término caret, a parvis et temporáriis aquis obrúitur.///Qui ubíque præsens est nec usquam abest, incomprehensíbilis ángelis et ab//hóminum conspéctu remótus, ad baptísmum accédit ut ipsi plácuit. Et ecce apérti//sunt ei cæli et vox facta est dicens: Hic est Fílius meus diléctus, in quo//complácui.///Amátus amórem génerat, et lux immateriális lucem inaccessíbilem. Hic est//qui Ioséphi nominátus est fílius, et meus est Unigénitus secúndum divínam//esséntiam.///Hic est Fílius meus diléctus: esúriens ille, qui innúmera alit mília; labórans,//idémque récreans laborántes; non habens ubi caput reclínet suum, et ómnia//gerens manu; qui pátitur, et ómnibus medétur passiónibus; qui cǽditur cólaphis,//et mundum donat libertáte; qui in látere percútitur, et latus Adámi córrigit.///Sed mentem, quæso, mihi accuráte inténdite: volo enim recúrrere ad fontem//vitæ, et fontem medélas scaturiéntem contemplári.///Pater immortalitátis immortálem Fílium ac Verbum in mundum misit, qui//venit ad hómines, lotúrus eos aqua et Spíritu: et regeneratúrus ad ánimæ//corporísque incorruptibilitátem, inspirávit in nos spíritum vitæ, et incorruptíbili//armatúra nos índuit.///Si ígitur homo factus immortális est, deus étiam erit. Si vero per aquam et//Spíritum Sanctum a regeneratióne ex lavácro deus fit, comperítur étiam post//resurrectiónem a mórtuis cohéres Christi esse.///Igitur præcónis voce proclámo: Veníte, omnes tribus géntium, ad baptísmatis//immortalitátem. Hæc est aqua cum Spíritu coniúncta, qua paradísus rigátur, terra//pinguéscit, increméntum plantæ cápiunt, génerant animália; atque ut ómnia//compéndio ampléctar, per quam regenerátus homo vivificátur, qua Christus//baptizátus est, in quam Spíritus Sanctus colúmbæ spécie descéndit.///Qui enim cum fide in hoc regeneratiónis lavácrum descéndit, renúntiat//diábolo, et Christo se addícit; hostem ábnegat, at Christum Deum esse confitétur;//servitútem éxuit, índuit adoptiónem; redit ex baptísmo spléndidus ut sol, rádios//iustítiæ effúlgurans; quod vero máximum est, revértitur fílius Dei et Christi//cohéres.///Ipsi glória et poténtia cum sanctíssimo, bono et vivífico eius Spíritu, nunc sit//et semper et in ómnia sǽcula sæculórum. Amen.
RESPONSORIUM
(Io 1, 32. 34. 33)
℟.//Vidi Spíritum descendéntem quasi colúmbam de cælo, et mansit super//eum;
*//Vidi, et testimónium perhíbui, quia hic est Fílius Dei.
℣.//Qui misit me baptizáre in aqua, ille mihi dixit: Super quem víderis//Spíritum descendéntem et manéntem super eum, hic est qui baptízat in Spíritu//Sancto.
*//Vidi, et testimónium perhíbui, quia hic est Fílius Dei.
Oratio
Deus, cuius Unigénitus in substántia nostræ carnis appáruit, præsta,//quǽsumus, ut per eum, quem símilem nobis foris agnóvimus, intus reformári//mereámur. Qui tecum vivit.
DIE 6 IANUARII
Ad Officium lectionis
LECTIO PRIOR
De libro Isaíæ prophétæ
63, 7-19
Rememoratio misericordiæ Dei in derelictione populi
[7]//Miseratiónum Dómini recordábor, laudum Dómini super ómnibus, quæ//réddidit nobis Dóminus, et super multitúdinem bonórum dómui Israel, quæ//largítus est eis secúndum misericórdias suas et secúndum multitúdinem//miseratiónum suárum.///[8]//Et dixit: «Verúmtamen pópulus meus est, fílii, qui non delúdent»; et factus//est eis salvátor.//[9]//In omni tribulatióne eórum non legátus neque ángelus, sed ipse//salvávit eos. In dilectióne sua et in indulgéntia sua ipse redémit eos et sústulit//eos et portávit eos cunctis diébus sǽculi.///[10]//Ipsi autem ad iracúndiam provocavérunt et afflixérunt spíritum sanctitátis//eius; et convérsus est eis in inimícum et ipse debellávit eos.///[11]//Et recordátus est diérum antiquórum, Móysi et pópuli sui. Ubi est qui edúxit//eos de mari cum pastóre gregis sui? Ubi est qui pósuit in médio eius spíritum//sanctitátis suæ?//[12]//Qui addúxit ad déxteram Móysi bráchium maiestátis suæ, qui//scidit aquas ante eos, ut fáceret sibi nomen sempitérnum,//[13]//qui dedúxit eos per//abýssos quasi equum per desértum, et non impingébant?//[14]//Sicut arméntum, quod//descéndit per vallem, spíritus Dómini fecit eos quiéscere; sic conduxísti//pópulum tuum, ut fáceres tibi nomen glóriæ.///[15]//Atténde de cælo et vide de habitáculo sancto tuo et glóriæ tuæ; ubi est zelus//tuus et fortitúdo tua? Commótio víscerum tuórum et misericórdiæ tuæ super me//continuérunt se.///[16]//Tu enim pater noster. Abraham enim nescit nos, et Israel ignórat nos; tu,//Dómine, pater noster, redémptor noster: a sǽculo nomen tuum.///[17]//Quare erráre nos fecísti, Dómine, de viis tuis, indurásti cor nostrum, ne//timerémus te? Convértere propter servos tuos, tribus hereditátis tuæ.//[18]//Brevi//témpore hereditavérunt pópulum sanctum tuum, hostes nostri conculcavérunt//sanctuárium tuum.//[19]//Facti sumus a sǽculo, cum non dominaréris nostri, neque//invocarétur nomen tuum super nos.///Utinam dirúmperes cælos et descénderes! A fácie tua montes deflúerent.
RESPONSORIUM
(Is 63, 17. 19)
℟.//Quare erráre nos fecísti, Dómine, de viis tuis, indurásti cor nostrum, ne//timerémus te?
*//Utinam dirúmperes cælos et descénderes!
℣.//Convértere propter servos tuos, tribus hereditátis tuæ.
*//Utinam//dirúmperes cælos et descénderes!
LECTIO ALTERA
Ex Oratiónibus sancti Procli Constantinopolitáni epíscopi
(Oratio 7 in sancta Theophania, 1-3: PG 65, 758-759)
Aquarum sanctificatio
Christus mundo appáruit, mundúmque incompósitum ornans, præclárum//lætúmque réddidit. Mundi peccátum suscépit, ac mundi hostem deiécit.//Aquárum fontes sanctificávit, hominúmque ánimas illuminávit. Mirácula//miráculis intéxuit maióribus.///Hódie namque terra et mare Salvatóris grátiam inter se partíta sunt,//mundúsque univérsus lætítia perfúsus est; ac hodiérnus dies maióra præcedénti//sollemnitáte miraculórum increménta osténdit.///Nam in superióri nataliciórum Salvatóris sollémni die aggaudébat terra, quod//Dóminum portáret in præsépio; at in præsénti hoc Theophaniórum die mare//summo gáudio éxsilit ac gestit; gestit autem, eo quod sanctificatiónis//benedictiónem médio Iordáne recéperit.///In antecedénti sollemnitáte imperféctus infans exhibebátur, nostram attéstans//imperfectiónem: at in præsénti die festo perféctus conspícitur, eum subobscúre//desígnans, qui perféctus ex perfécto procédit. Illic Rex córporis púrpuram índuit;//hic fons flumen circúmdat ac velut ámicit.///Agite ígitur, nóvaque ac stupénda vidéte mirácula: nempe iustítiæ solem in//Iordáne lavántem, ignem aqua mersum, Deúmque minístro hómine//sanctificátum.///Hódie omnis creatúra hymnis pérsonans clamat: Benedíctus qui venit in//nómine Dómini. Benedíctus qui omni témpore venit: non enim nunc primum//ádvenit.///Ecquísnam iste est? dic clárius, oro te, beáte David: Deus Dóminus, et illúxit//nobis. Nec David solum id prophéta dicit, verum étiam Paulus apóstolus, suo ei//astípulans testimónio, in hæc verba ait: Appáruit grátia Dei, salutáris ómnibus//homínibus, erúdiens nos. Non alíquibus, sed ómnibus: ómnibus namque, Iudǽis//páriter ac Græcis, salútem per baptísmum elargítur, commúne univérsis//benefícium baptísma propónens.///Agite, spectáte mirum novúmque dilúvium, maius præstantiúsque dilúvio,//quod Noe tempóribus fuit. Illic enim dilúvii aqua humánum interémit genus; at//hic baptísmi aqua, eius poténtia qui est baptizátus, mórtuos revocávit ad vitam.//Colúmba illic, olívæ ramum ore ferens, Christi Dómini odóris designávit//fragrántiam; hic autem Spíritus Sanctus, in colúmbæ spécie advéniens,//Dóminum misericórdem osténdit.
RESPONSORIUM

℟.//Hódie nobis appáruit lumen de lúmine, quem Ioánnes baptizávit in Iordáne//flúmine:
*//Ipsum crédimus natum ex María Vírgine.
℣.//Cæli apérti sunt super eum et vox Patris audíta est.
*//Ipsum crédimus//natum ex María Vírgine.
Oratio
Deus, illuminátor ómnium géntium, da pópulis tuis perpétua pace gaudére et//illud córdibus nostris spléndidum lumen infúnde, quod patrum nostrórum//méntibus aspersísti. Per Dóminum.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
63, 19 b — 64, 11
Imploratur visitatio divina
[63,19]//Utinam dirúmperes cælos et descénderes! A fácie tua montes deflúerent.//[64,1]//Sicut ignis succéndit sarménta, aquam ebullíre facit ignis, ut notum fácias//nomen tuum inimícis tuis, a fácie tua gentes turbéntur,//[2]//cum féceris mirabília,//quæ non sperabámus. Descendísti, et a fácie tua montes defluxérunt.///[3]//A sǽculo non audiérunt, neque aures percepérunt; óculus non vidit Deum,//absque te, qui operarétur pro sperántibus in eum.//[4]//Occúrris lætánti, faciénti//iustítiam et his, qui in viis tuis recordántur tui. Ecce tu irátus es, et peccávimus;//in ipsis a sǽculo nos salvábimur.///[5]//Et facti sumus ut immúndus omnes nos, et quasi pannus inquinátus univérsæ//iustítiæ nostræ; et marcúimus quasi fólium univérsi, et iniquitátes nostræ quasi//ventus abstulérunt nos.//[6]//Non est qui ínvocet nomen tuum, qui consúrgat et//adhǽreat tibi, quia abscondísti fáciem tuam a nobis et dissolvísti nos in manu//iniquitátis nostræ.///[7]//Et nunc, Dómine, pater noster es tu, nos vero lutum; et fictor noster tu, et//ópera mánuum tuárum omnes nos.//[8]//Ne irascáris, Dómine, nimis et ne ultra//memíneris iniquitátis; ecce, réspice: pópulus tuus omnes nos.//[9]//Urbes sanctitátis//tuæ factæ sunt in desértum, Sion desérta facta est, Ierúsalem desoláta est.///[10]//Domus sanctitátis nostræ et glóriæ nostræ, ubi laudavérunt te patres nostri,//facta est in exustiónem ignis, et ómnia desiderabília nostra versa sunt in ruínas.//[11]//Numquid super his continébis te, Dómine, tacébis et afflíges nos veheménter?
RESPONSORIUM
(Cf. Is 56, 1; Mic 4, 9; Is 43, 3)
℟.//Ierúsalem, cito véniet salus tua: quare mæróre consúmeris? numquid//consiliárius non est tibi, quia innovávit te dolor?
*//Salvábo te et liberábo te, noli//timére.
℣.//Ego enim sum Dóminus Deus tuus, Sanctus Israel, Redémptor tuus.
*//Salvábo te et liberábo te, noli timére.
LECTIO ALTERA
Ex Commentário sancti Cyrílli Alexandríni epíscopi in Ioánnis Evangélium
(Lib. 5, cap. 2: PG 73, 751-754)
Effusio Spiritus Sancti in omnem carnem
Cum univérsi Opifex ómnia in Christo instauráre pulchérrimo sane órdine//statuísset, et hóminis natúram in antíquum statum dénuo restitúere, pollicétur//una cum céteris bonis lárgiter redditúrum se ipsi quoque Spíritum Sanctum, cum//áliter in pacátam et stábilem bonórum possessiónem redintegrári non posset.///Defínit ítaque tempus descensúri in nos Sancti Spíritus, advéntus scílicet//Christi, promittítque dicens: In diébus illis, Servatóris vidélicet, effúndam de//Spíritu meo in omnem carnem.///Ubi vero tempus tantæ munificéntiæ et libertátis prodúxit in médium cum//carne in terris Unigénitum, hoc est hóminem ex mulíere natum, iuxta divínam//Scriptúram, rursus dedit Spíritum Deus ac Pater, primúsque Christus tamquam//primítiæ renovátæ natúræ eum excépit. Testátus est hoc Ioánnes Baptísta dicens://Vidi descendéntem Spíritum de cælo et mansit super eum.///Christus vero dícitur Spíritum accepísse, quátenus homo factus est, et//quátenus hómini conveniébat accípere; et quemádmodum, licet Fílius exsístat//Dei ac Patris, et ex eius substántia génitus, étiam ante incarnatiónem, imo pótius//ante ómnia quoque sǽcula, non gravátur tamen audíre Deum ac Patrem se//compellántem, postquam factus homo est: Fílius meus es tu: ego hódie génui te.///Eum enim, qui ante sǽcula Deus erat ex ipso génitus, hódie génitum esse//dicit, ut nos in eo suscíperet in filiórum adoptiónem; tota quippe natúra in//Christo reperítur, in quantum homo est: sic et Pater, cum próprium Spíritum//hábeat, eum rursus dícitur dare Fílio, ut nos in eo Spíritum lucrémur. Hanc ígitur//ob causam Abrahæ semen apprehéndit, sícuti scriptum est, et assimilátus est per//ómnia frátribus.///Accipit ergo Unigénitus Spíritum Sanctum non sibi ipsi; est enim eius, et in//eo et per eum datur, sícuti iam ántea díximus: sed quóniam homo factus totam//habébat in se natúram, ut eam omnem instauráret atque in íntegrum restitúeret.//Porro vidére licet, si recta ratiocinatióne ut et Scriptúræ testimóniis uti velímus,//Christum non sibi ipse accepísse Spíritum, sed nobis pótius in seípso: ómnia//quippe étiam per eum in nos bona derivántur.
RESPONSORIUM
(Ez 37, 27-28; Hebr 8, 8)
℟.//Ego ero eis Deus et ipsi erunt mihi pópulus;
*//Et scient gentes quia ego//Dóminus sanctificátor Israel, cum fúerit sanctuárium meum in médio eórum in//perpétuum.
℣.//Consummábo super domum Israel et super domum Iuda, testaméntum//novum.
*//Et scient gentes quia ego Dóminus sanctificátor Israel, cum fúerit//sanctuárium meum in médio eórum in perpétuum.
Oratio
Deus, qui per Fílium tuum æternitátis tuæ lumen cunctis géntibus suscitásti,//da plebi tuæ fulgórem plenum sui Redemptóris agnóscere, ut ad perpétuam//claritátem per eius increménta pervéniat. Per Dóminum.
DIE 8 IANUARII
Ad Officium lectionis
LECTIO PRIOR
De libro Isaíæ prophétæ
65, 13-25
Cælum novum et terra nova
[13]//Hæc dicit Dóminus Deus:///«Ecce servi mei cómedent, et vos esuriétis; ecce servi mei bibent, et vos//sitiétis; ecce servi mei lætabúntur, et vos confundémini;//[14]//ecce servi mei//laudábunt in exsultatióne cordis et vos clamábitis præ dolóre cordis, et præ//contritióne spíritus ululábitis.///[15]//Et relinquétis nomen vestrum in iuraméntum eléctis meis: “Interfíciat te//Dóminus Deus”, et servos suos vocábit nómine álio.//[16]//Quicúmque benedícit sibi//in terra, benedícet sibi in Deo Amen; et, quicúmque iurat in terra, iurábit in Deo//Amen; quia oblivióni tradéntur angústiæ prióres, et quia abscondéntur ab óculis//meis.///[17]//Ecce enim ego creo cælos novos et terram novam, et non erunt in memória//prióra et non ascéndent super cor.//[18]//Sed gaudébunt et exsultábunt usque in//sempitérnum in his, quæ ego creo, quia ecce ego creo Ierúsalem exsultatiónem et//pópulum eius gáudium.//[19]//Et exsultábo in Ierúsalem et gaudébo in pópulo meo, et//non audiétur in ea ultra vox fletus et vox clamóris.//[20]//Non erit ibi ámplius infans//diérum et senex, qui non ímpleat dies suos. Quóniam puer erit, qui centenárius//moriátur; et, qui non attíngat centum annos, maledíctus erit.///[21]//Et ædificábunt domos et habitábunt et plantábunt víneas et cómedent//fructus eárum.//[22]//Non ædificábunt, ut álius hábitet, non plantábunt, ut álius//cómedat: secúndum enim dies ligni erunt dies pópuli mei, et opéribus mánuum//suárum diu fruéntur elécti mei.///[23]//Non laborábunt frustra, neque generábunt in intéritum repentínum, quia//semen benedictórum erunt Dómini, et nepótes eórum cum eis.//[24]//Erítque://ántequam clament, ego respondébo; adhuc illis loquéntibus, ego exáudiam.///[25]//Lupus et agnus pascéntur simul, et leo sicut bos cómedet páleas, et serpénti//pulvis panis eius. Non nocébunt, neque occídent in omni monte sancto meo»,//dicit Dóminus.
RESPONSORIUM
(Ap 21, 1. 3. 4)
℟.//Vidi cælum novum et terram novam; et audívi vocem magnam de throno//dicéntem:
*//Ecce tabernáculum Dei cum homínibus! Et habitábit cum eis.
℣.//Abstérget Deus omnem lácrimam ab óculis eórum et mors ultra non erit,//quia prima abiérunt.
*//Ecce tabernáculum Dei cum homínibus! Et habitábit cum//eis.
LECTIO ALTERA
Ex Sermónibus sancti Máximi Taurinénsis epíscopi
(Sermo 100, de sancta Epiphania 1, 3: CCL 23, 398-400)
Baptismi dominici sacramenta
Evangélica Scriptúra refert Dóminum ad Iordánem baptísmi causa venísse, et//in eódem flúmine mystériis se cæléstibus consecrári voluísse.///Rátio enim éxigit, ut post diem natális domínici — licet interpósitis annis,//eódem autem témpore — hæc festívitas sequerétur, quam et ipsam festivitátem//natálem appellándam puto.///Tunc enim natus homínibus, hódie renátus est sacrámentis; tunc per//Vírginem éditus, hódie per mystérium generátus. Ibi, cum secúndum hóminem//náscitur, mater eum María sinu circúmfovet; hic, cum secúndum mystérium//gígnitur, Pater eum Deus voce compléctitur; ait enim: Hic est enim Fílius meus,//in quo bene complácui; ipsum audíte. Mater ergo pártui molli blandítur grémio,//Pater Fílio pio testimónio famulátur; mater, inquam, eum adorándum Magis//íngerit, Pater coléndum géntibus maniféstat.///Igitur Dóminus Iesus venit ad baptísmum, et corpus suum sanctum vóluit//aqua dílui.///Dicat fortásse áliquis: «Qui sanctus est, quare vóluit baptizári?». Audi ergo!//Ideo baptizátur Christus, non ut sanctificétur aquis, sed ut aquas ipse sanctíficet,//et purificatióne sui puríficet fluéntia illa quæ tangit. Consecrátio enim Christi//consecrátio maior est eleménti.///Cum enim Salvátor ablúitur, iam tunc in nostrum baptísmum tota aqua//mundátur, et purificátur fons, ut secutúris póstmodum pópulis lavácri grátia//ministrétur. Præcédit ergo Christus per baptísmum, ut christiáni post eum//confidénter pópuli subsequántur.///Intéllego ego mystérium: ita enim et colúmna ignis præcéssit per mare//Rubrum, ut intrépidum iter Israel fílii sequeréntur; et ipsa prior per aquas gressa//est, ut veniéntibus post se viándi sémitam præparáret. Quod factum, sicut//Apóstolus dicit, mystérium baptísmi fuit. Baptísmum plane quodámmodo fuit,//ubi hómines nubes operiébat, unda portábat.///Sed hæc ómnia operátus est Christus Dóminus idem qui et modo, qui, sicut//tunc per mare fílios Israel in ignis colúmna præcéssit, ita nunc per baptísmum//christiános pópulos in córporis sui colúmna præcédit. Ipsa, inquam, est colúmna,//quæ tunc lumen sequéntium óculis præstitit, modo lucem credéntium córdibus//subminístrat; tunc in flúctibus undárum solidávit sémitam, modo in lavácro fídei//vestígia corróborat.
RESPONSORIUM
(Io 1, 29; Is 53, 11)
℟.//Vidit Ioánnes Iesum veniéntem ad se et ait: Ecce agnus Dei;
*//Ecce qui//tollit peccátum mundi.
℣.//Iustificábit ipse multos et iniquitátes eórum ipse portábit.
*//Ecce qui tollit//peccátum mundi.
Oratio
Præsta, quǽsumus, omnípotens Deus, ut Salvatóris mundi, stella duce,//manifestáta natívitas méntibus nostris revelétur semper et crescat. Per Dóminum.
DIE 9 IANUARII
Ad Officium lectionis
LECTIO PRIOR
De libro Isaíæ prophétæ
66, 10-14. 18-23
Salus universa
10]//Lætámini cum Ierúsalem et exsultáte in ea,//omnes, qui dilígitis eam;//gaudéte cum ea gáudio,//univérsi, qui lugebátis super eam,//[11]//ut sugátis et repleámini//ab úbere consolatiónis eius,//ut mulgeátis et delíciis affluátis//ex ubéribus glóriæ eius.//[12]//Quia hæc dicit Dóminus://«Ecce ego dírigam ad eam quasi flúvium pacem//et quasi torréntem inundántem glóriam géntium.//Sugétis, in ulnis portabímini,//et super génua blandiéntur vobis.//[13]//Quómodo si quem mater consolátur,//ita ego consolábor vos;//et in Ierúsalem consolabímini.//[14]//Vidébitis et gaudébit cor vestrum//et ossa vestra quasi herba germinábunt//et manifestábitur manus Dómini in servis eius//et indignábitur inimícis suis.///[18]//Ego autem cognóscens ópera eórum et cogitatiónes eórum véniam, ut//cóngregem omnes gentes et linguas; et vénient et vidébunt glóriam meam.//[19]//Et//ponam in eis signum et mittam ex eis, qui salváti fúerint, ad gentes in Tharsis,//Phut, Lud, Mosoch, Ros, Thubal et Iavan, ad ínsulas longínquas, ad eos, qui non//audiérunt de me et non vidérunt glóriam meam, et annuntiábunt glóriam meam//géntibus;//[20]//et addúcent omnes fratres vestros de cunctis géntibus oblatiónem//Dómino, in equis et in quadrígis et in lectícis et in mulis et in dromedáriis, ad//montem sanctum meum Ierúsalem, dicit Dóminus: quómodo si ínferant fílii//Israel oblatiónem in vase mundo in domum Dómini.//[21]//Et assúmam ex eis in//sacerdótes et Levítas, dicit Dóminus.//[22]//Quia sicut cæli novi//et terra nova, quæ ego fáciam,//stabunt coram me,//dicit Dóminus,//sic stabit semen vestrum et nomen vestrum.//[23]//Et erit: unoquóque novilúnio//et quovis sábbato//véniet omnis caro, ut adóret coram fácie mea»,//dicit Dóminus.
RESPONSORIUM
(Is 66, 18. 19; Io 17, 6. 18)
℟.//Ego véniam, ut cóngregem omnes gentes et linguas:
*//Et vénient et//vidébunt glóriam meam et annuntiábunt eam géntibus.
℣.//Manifestávi nomen tuum homínibus, quos dedísti mihi de mundo: sicut tu//me misísti, et ego misi eos.
*//Et vénient et vidébunt glóriam meam et//annuntiábunt eam géntibus.
LECTIO ALTERA
Ex Sermónibus Fausti Regiénsis epíscopi
(Sermo 5, de Epiphania 2: PLS 3, 560-562)
Nuptiæ Christi et Ecclesiæ
Die autem tértio núptiæ fiébant. Quæ istæ sunt núptiæ, nisi vota et gáudia//salútis humánæ, quæ vel per confessiónem Trinitátis, vel per fidem//resurrectiónis, die tértio in huius númeri mystério celebrántur?///Nam ídeo et in ália Evangélii lectióne, cum choro et symphóniis, et//nuptiálibus véstibus, réditus fílii iunióris, id est, convérsio pópuli gentílis//excípitur.///Itaque tamquam sponsus procédens de thálamo suo descéndit ad terras//Ecclésiæ ex géntibus congregándæ, suscépta incarnatióne iungéndus, cui et arras//et dotem dedit: arras, quando Deus hómini iunctus est: dotem, quando pro salúte//hóminis immolátus est. Arras, præséntem redemptiónem: dotem vero, vitam//intellégimus ætérnam. Hæc ítaque vidéntibus mirácula erant, intellegéntibus//sacraménta. Si enim bene respícimus, quodámmodo in aquis ipsis similitúdo//baptísmatis et regeneratiónis expónitur. Dum enim áliud ex álio intra se effícitur,//dum inférior creatúra in spéciem meliórem secréta conversióne transfúnditur,//mystérium secúndæ nativitátis perágitur. Mutántur súbito aquæ, hómines//póstmodum mutatúræ.///Operánte ergo Christo in Galilǽa vinum fit, id est, recédit lex, grátia//succédit: umbra removétur, véritas repræsentátur: carnália spiritálibus//comparántur: in novum testaméntum observátio vetústa transfértur: sicut beátus//Apóstolus dicit: Vétera transiérunt et ecce facta sunt nova: et sicut aquæ, quæ in//hýdriis continéntur, nihil mínuunt ex eo quod erant, et tunc incípiunt esse quod//non erant, ita lex non perit per advéntum Christi manifésta, sed próficit.///Vino ergo deficiénte, vinum áliud ministrátur: bonum quidem vinum est//véteris testaménti, sed novi mélius; vetus testaméntum, quod Iudǽi obsérvant,//vanéscit in líttera; novum, quod ad nos pértinet, sapórem vitæ reddit in grátiam.///Bonum vinum, idest, bonum præcéptum, est legis, quando audis: Díliges//próximum tuum et ódio habébis inimícum tuum. Sed mélius et fórtius vinum est//Evangélii, quando audis: Ego autem dico vobis, dilígite inimícos vestros et//benefácite iis qui odérunt vos.
RESPONSORIUM
(Cf. Tob 13, 11. 13-14; Lc 13, 29)
℟.//Cívitas Dei, luce spléndida fulgébis: et omnes fines terræ adorábunt te.//Natiónes ex longínquo ad te vénient:
*//Et múnera deferéntes adorábunt in te//Dóminum.
℣.//Vénient ab oriénte et occidénte et aquilóne et austro.
*//Et múnera//deferéntes adorábunt in te Dóminum.
Oratio
Omnípotens sempitérne Deus, qui per Unigénitum tuum novam creatúram//nos tibi esse fecísti, præsta, quǽsumus, ut per grátiam tuam in illíus inveniámur//forma, in quo tecum est nostra substántia. Per Dóminum.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino, et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum, et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Petri Chrysólogi epíscopi
(Sermo 160: PL 52, 620-622)
Qui nobis nasci voluit, a nobis noluit ignorari
Quamvis in ipso domínicæ incarnatiónis sacraménto affúerint clara semper//divinitátis insígnia, Deum tamen venísse in humánum corpus multis modis áperit//et revélat hodiérna sollémnitas, ne perdat per ignorántiam semper obscuritátibus//involúta mortálitas quod tantum tenére méruit et possidére per grátiam.///Nam qui nobis nasci vóluit, a nobis nóluit ignorári: et ídeo sic áperit, ne//magnum pietátis sacraméntum magni fíeret erróris occásio.///Hódie magus, quem fulgéntem quærébat in stellis, in cunis réperit//vagiéntem. Hódie magus clarum mirátur in pannis, quem diu in astris patiebátur//obscúrum.///Hódie magus quid ibi vídeat profúndo stupóre pervólvit: in terra cælum, in//cælo terram, in Deo hóminem, in hómine Deum, et univérso sǽculo non//capácem conclúdi córpore perpusíllo. Iamque videns, crédere se et non discútere,//mýsticis munéribus confitétur: ture Deum, auro regem, myrrha esse moritúrum.///Hinc est quod gentílis, qui erat novíssimus, factus est primus: quia tunc ex//magórum fide est géntium credúlitas dedicáta.///Hódie Christus Iordánis álveum, mundi peccátum lavatúrus, intrávit: ad hoc//eum venísse Ioánnes ipse testátur: Ecce Agnus Dei ecce qui tollit peccáta mundi.//Hódie servus Dóminúm, homo Deum, Ioánnes Christum tenet; tenet acceptúrus//véniam, non datúrus.///Hódie, sicut ait Prophéta: Vox Dómini super aquas. Quæ vox? Hic est Fílius//meus diléctus, in quo mihi complácui.///Hódie Spíritus Sanctus supérnatat aquis in spécie colúmbæ, ut, sicut illa//colúmba Noe nuntiáverat dilúvium discessísse mundi, ita ista índice noscerétur//perpétuum mundi cessásse naufrágium; neque sicut illa véteris olívæ súrculum//portáret, sed totam in caput paréntis novi chrísmatis pinguédinem fundit, ut//ímpleat illud quod Prophéta prædíxit: Proptérea unxit te Deus, Deus tuus, óleo//lætítiæ præ consórtibus tuis.///Hódie Christus inítium dat signórum cæléstium, dum convértit aquas in//vinum. Sed aqua in sánguinis erat converténda mystérium, ut mera pócula de//vase córporis sui Christus bibéntibus propináret, ut impléret illud Prophétæ: Et//calix meus inébrians quam præclárus est!
RESPONSORIUM

℟.//Tria sunt múnera pretiósa, quæ obtulérunt magi Dómino in die illa, et//habent in se divína mystéria:
*//In auro, ut ostendátur regis poténtia; in ture//sacerdótem magnum consídera; et in myrrha domínicam sepultúram.
℣.//Salútis nostræ auctórem magi veneráti sunt in cunábulis, et de thesáuris//suis mýsticas ei múnerum spécies obtulérunt.
*//In auro, ut ostendátur regis//poténtia; in ture sacerdótem magnum consídera; et in myrrha domínicam//sepultúram.
Oratio
Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
DIE 8 IANUARII
Ad Officium lectionis
LECTIO PRIOR
De libro Isaíæ prophétæ
62, 1-12
Propinquitas redemptionis
[1]//Propter Sion non tacébo et propter Ierúsalem non quiéscam, donec//egrediátur ut splendor iustítia eius, et salus eius ut lampas accendátur.///[2]//Et vidébunt gentes iustítiam tuam et cuncti reges glóriam tuam; et vocáberis//nómine novo, quod os Dómini nominábit.//[3]//Et eris coróna glóriæ in manu Dómini//et diadéma regni in manu Dei tui.///[4]//Non vocáberis ultra Derelícta, et terra tua non vocábitur ámplius Desoláta;//sed vocáberis Beneplácitum meum in ea, et terra tua Nupta, quia complácuit//Dómino in te, et terra tua erit nupta.///[5]//Nam ut iúvenis uxórem ducit vírginem, ita ducent te fílii tui; ut gaudet//sponsus super sponsam, ita gaudébit super te Deus tuus.//[6]//Super muros tuos//Ierúsalem constítui custódes; tota die et tota nocte, in perpétuo non tacébunt.///Qui commonétis Dóminum, ne taceátis//[7]//et ne detis siléntium ei, donec//stabíliat et donec ponat Ierúsalem laudem in terra.///[8]//Iurávit Dóminus in déxtera sua et in bráchio fortitúdinis suæ: «Non dabo//tríticum tuum ultra cibum inimícis tuis, neque bibent fílii aliéni vinum tuum, in//quo laborásti.//[9]//Quia, qui collígerint illud, cómedent et laudábunt Dóminum; et//qui vindémiam fécerint, illud bibent in átriis sanctuárii mei.///[10]//Transíte, transíte per portas, paráte viam pópulo. Stérnite, stérnite sémitam,//elígite lápides, eleváte signum ad pópulos».///[11]//Ecce Dóminus audítum fecit in extrémis terræ: «Dícite fíliæ Sion: Ecce//salus tua venit, ecce merces eius cum eo et prǽmium eius coram illa.//[12]//Et//vocábunt eos Pópulus sanctus, Redémpti a Dómino; tu autem vocáberis Quæsíta,//Cívitas non derelícta».
RESPONSORIUM
(Is 62, 2-3)
℟.//Vidébunt gentes iustítiam tuam et cuncti reges glóriam tuam;
*//Et//vocábitur tibi nomen novum, quod os Dómini nominábit.
℣.//Et eris coróna glóriæ in manu Dómini et diadéma regni in manu Dei tui.
*//Et vocábitur tibi nomen novum, quod os Dómini nominábit.
LECTIO ALTERA
Ex Sermóne in sancta Theophanía sancto Hippólyto presbýtero attribúto
(Nn. 2. 6-8. 10: PG 10, 854. 858-859. 862)
Aqua et Spiritus
Ad Ioánnem venit Iesus, et baptísmum ab eo suscépit. O res digníssima//admiratióne! Infinítum flumen, quod lætíficat civitátem Dei exígua ablúitur//aqua. Fons incomprehensíbilis, qui vitam ómnibus homínibus progérminat et//término caret, a parvis et temporáriis aquis obrúitur.///Qui ubíque præsens est nec usquam abest, incomprehensíbilis ángelis et ab//hóminum conspéctu remótus, ad baptísmum accédit ut ipsi plácuit. Et ecce apérti//sunt ei cæli et vox facta est dicens: Hic est Fílius meus diléctus, in quo//complácui.///Amátus amórem génerat, et lux immateriális lucem inaccessíbilem. Hic est//qui Ioséphi nominátus est fílius, et meus est Unigénitus secúndum divínam//esséntiam.///Hic est Fílius meus diléctus: esúriens ille, qui innúmera alit mília; labórans,//idémque récreans laborántes; non habens ubi caput reclínet suum, et ómnia//gerens manu; qui pátitur, et ómnibus medétur passiónibus; qui cǽditur cólaphis,//et mundum donat libertáte; qui in látere percútitur, et latus Adámi córrigit.///Sed mentem, quæso, mihi accuráte inténdite: volo enim recúrrere ad fontem//vitæ, et fontem medélas scaturiéntem contemplári.///Pater immortalitátis immortálem Fílium ac Verbum in mundum misit, qui//venit ad hómines, lotúrus eos aqua et Spíritu: et regeneratúrus ad ánimæ//corporísque incorruptibilitátem, inspirávit in nos spíritum vitæ, et incorruptíbili//armatúra nos índuit.///Si ígitur homo factus immortális est, deus étiam erit. Si vero per aquam et//Spíritum Sanctum a regeneratióne ex lavácro deus fit, comperítur étiam post//resurrectiónem a mórtuis cohéres Christi esse.///Igitur præcónis voce proclámo: Veníte, omnes tribus géntium, ad baptísmatis//immortalitátem. Hæc est aqua cum Spíritu coniúncta, qua paradísus rigátur, terra//pinguéscit, increméntum plantæ cápiunt, génerant animália; atque ut ómnia//compéndio ampléctar, per quam regenerátus homo vivificátur, qua Christus//baptizátus est, in quam Spíritus Sanctus colúmbæ spécie descéndit.///Qui enim cum fide in hoc regeneratiónis lavácrum descéndit, renúntiat//diábolo, et Christo se addícit; hostem ábnegat, at Christum Deum esse confitétur;//servitútem éxuit, índuit adoptiónem; redit ex baptísmo spléndidus ut sol, rádios//iustítiæ effúlgurans; quod vero máximum est, revértitur fílius Dei et Christi//cohéres.///Ipsi glória et poténtia cum sanctíssimo, bono et vivífico eius Spíritu, nunc sit//et semper et in ómnia sǽcula sæculórum. Amen.
RESPONSORIUM
(Io 1, 32. 34. 33)
℟.//Vidi Spíritum descendéntem quasi colúmbam de cælo, et mansit super//eum;
*//Vidi, et testimónium perhíbui, quia hic est Fílius Dei.
℣.//Qui misit me baptizáre in aqua, ille mihi dixit: Super quem víderis//Spíritum descendéntem et manéntem super eum, hic est qui baptízat in Spíritu//Sancto.
*//Vidi, et testimónium perhíbui, quia hic est Fílius Dei.
Oratio
Deus, cuius Unigénitus in substántia nostræ carnis appáruit, præsta,//quǽsumus, ut per eum, quem símilem nobis foris agnóvimus, intus reformári//mereámur. Qui tecum vivit.
DIE 9 IANUARII
Ad Officium lectionis
LECTIO PRIOR
De libro Isaíæ prophétæ
63, 7-19
Rememoratio misericordiæ Dei in derelictione populi
[7]//Miseratiónum Dómini recordábor, laudum Dómini super ómnibus, quæ//réddidit nobis Dóminus, et super multitúdinem bonórum dómui Israel, quæ//largítus est eis secúndum misericórdias suas et secúndum multitúdinem//miseratiónum suárum.///[8]//Et dixit: «Verúmtamen pópulus meus est, fílii, qui non delúdent»; et factus//est eis salvátor.//[9]//In omni tribulatióne eórum non legátus neque ángelus, sed ipse//salvávit eos. In dilectióne sua et in indulgéntia sua ipse redémit eos et sústulit//eos et portávit eos cunctis diébus sǽculi.///[10]//Ipsi autem ad iracúndiam provocavérunt et afflixérunt spíritum sanctitátis//eius; et convérsus est eis in inimícum et ipse debellávit eos.///[11]//Et recordátus est diérum antiquórum, Móysi et pópuli sui. Ubi est qui edúxit//eos de mari cum pastóre gregis sui? Ubi est qui pósuit in médio eius spíritum//sanctitátis suæ?//[12]//Qui addúxit ad déxteram Móysi bráchium maiestátis suæ, qui//scidit aquas ante eos, ut fáceret sibi nomen sempitérnum,//[13]//qui dedúxit eos per//abýssos quasi equum per desértum, et non impingébant?//[14]//Sicut arméntum, quod//descéndit per vallem, spíritus Dómini fecit eos quiéscere; sic conduxísti//pópulum tuum, ut fáceres tibi nomen glóriæ.///[15]//Atténde de cælo et vide de habitáculo sancto tuo et glóriæ tuæ; ubi est zelus//tuus et fortitúdo tua? Commótio víscerum tuórum et misericórdiæ tuæ super me//continuérunt se.///[16]//Tu enim pater noster. Abraham enim nescit nos, et Israel ignórat nos; tu,//Dómine, pater noster, redémptor noster: a sǽculo nomen tuum.///[17]//Quare erráre nos fecísti, Dómine, de viis tuis, indurásti cor nostrum, ne//timerémus te? Convértere propter servos tuos, tribus hereditátis tuæ.//[18]//Brevi//témpore hereditavérunt pópulum sanctum tuum, hostes nostri conculcavérunt//sanctuárium tuum.//[19]//Facti sumus a sǽculo, cum non dominaréris nostri, neque//invocarétur nomen tuum super nos.///Utinam dirúmperes cælos et descénderes! A fácie tua montes deflúerent.
RESPONSORIUM
(Is 63, 17. 19)
℟.//Quare erráre nos fecísti, Dómine, de viis tuis, indurásti cor nostrum, ne//timerémus te?
*//Utinam dirúmperes cælos et descénderes!
℣.//Convértere propter servos tuos, tribus hereditátis tuæ.
*//Utinam//dirúmperes cælos et descénderes!
LECTIO ALTERA
Ex Oratiónibus sancti Procli Constantinopolitáni epíscopi
(Oratio 7 in sancta Theophania, 1-3: PG 65, 758-759)
Aquarum sanctificatio
Christus mundo appáruit, mundúmque incompósitum ornans, præclárum//lætúmque réddidit. Mundi peccátum suscépit, ac mundi hostem deiécit.//Aquárum fontes sanctificávit, hominúmque ánimas illuminávit. Mirácula//miráculis intéxuit maióribus.///Hódie namque terra et mare Salvatóris grátiam inter se partíta sunt,//mundúsque univérsus lætítia perfúsus est; ac hodiérnus dies maióra præcedénti//sollemnitáte miraculórum increménta osténdit.///Nam in superióri nataliciórum Salvatóris sollémni die aggaudébat terra, quod//Dóminum portáret in præsépio; at in præsénti hoc Theophaniórum die mare//summo gáudio éxsilit ac gestit; gestit autem, eo quod sanctificatiónis//benedictiónem médio Iordáne recéperit.///In antecedénti sollemnitáte imperféctus infans exhibebátur, nostram attéstans//imperfectiónem: at in præsénti die festo perféctus conspícitur, eum subobscúre//desígnans, qui perféctus ex perfécto procédit. Illic Rex córporis púrpuram índuit;//hic fons flumen circúmdat ac velut ámicit.///Agite ígitur, nóvaque ac stupénda vidéte mirácula: nempe iustítiæ solem in//Iordáne lavántem, ignem aqua mersum, Deúmque minístro hómine//sanctificátum.///Hódie omnis creatúra hymnis pérsonans clamat: Benedíctus qui venit in//nómine Dómini. Benedíctus qui omni témpore venit: non enim nunc primum//ádvenit.///Ecquísnam iste est? dic clárius, oro te, beáte David: Deus Dóminus, et illúxit//nobis. Nec David solum id prophéta dicit, verum étiam Paulus apóstolus, suo ei//astípulans testimónio, in hæc verba ait: Appáruit grátia Dei, salutáris ómnibus//homínibus, erúdiens nos. Non alíquibus, sed ómnibus: ómnibus namque, Iudǽis//páriter ac Græcis, salútem per baptísmum elargítur, commúne univérsis//benefícium baptísma propónens.///Agite, spectáte mirum novúmque dilúvium, maius præstantiúsque dilúvio,//quod Noe tempóribus fuit. Illic enim dilúvii aqua humánum interémit genus; at//hic baptísmi aqua, eius poténtia qui est baptizátus, mórtuos revocávit ad vitam.//Colúmba illic, olívæ ramum ore ferens, Christi Dómini odóris designávit//fragrántiam; hic autem Spíritus Sanctus, in colúmbæ spécie advéniens,//Dóminum misericórdem osténdit.
RESPONSORIUM

℟.//Hódie nobis appáruit lumen de lúmine, quem Ioánnes baptizávit in Iordáne//flúmine:
*//Ipsum crédimus natum ex María Vírgine.
℣.//Cæli apérti sunt super eum et vox Patris audíta est.
*//Ipsum crédimus//natum ex María Vírgine.
Oratio
Deus, illuminátor ómnium géntium, da pópulis tuis perpétua pace gaudére et//illud córdibus nostris spléndidum lumen infúnde, quod patrum nostrórum//méntibus aspersísti. Per Dóminum.
IN BAPTISMATE DOMINI
Ad Officium lectionis
LECTIO PRIOR
De libro Isaíæ prophétæ
42, 1-9; 49, 1-9
Servus Domini mansuetus, lux gentium
[42,1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.//[2]//Non//clamábit neque vociferábitur, nec audiétur vox eius foris.//[3]//Cálamum quassátum//non cónteret et linum fúmigans non exstínguet; in veritátem próferet iudícium.//[4]//Non languébit nec frangétur, donec ponat in terra iudícium; et legem eius ínsulæ//exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam:///[6]//«Ego, Dóminus, vocávi te in iustítia et apprehéndi manum tuam; et formávi//te et dedi te in fœdus pópuli, in lucem géntium,//[7]//ut aperíres óculos cæcórum et//edúceres de conclusióne vinctum, de domo cárceris sedéntes in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus.//[9]//Quæ prima fuérunt, ecce venérunt; nova quoque ego//annúntio: ántequam oriántur, audíta vobis fáciam».///[49,1]//Audíte me, ínsulæ, et atténdite, pópuli de longe: Dóminus ab útero vocávit//me, de ventre matris meæ recordátus est nóminis mei;//[2]//et pósuit os meum quasi//gládium acútum, in umbra manus suæ protéxit me et pósuit me sicut sagíttam//eléctam, in pháretra sua abscóndit me,//[3]//et dixit mihi: «Servus meus es tu, Israel,//in quo gloriábor».//[4]//Et ego dixi: «In vácuum laborávi, sine causa et vane//fortitúdinem meam consúmpsi; verúmtamen iudícium meum cum Dómino, et//merces mea cum Deo meo».///[5]//Et nunc dicit Dóminus, qui formávit me ex útero servum sibi, ut redúcerem//Iacob ad eum, et Israel ei congregarétur; et glorificátus sum in óculis Dómini, et//Deus meus factus est fortitúdo mea.///[6]//Et dixit: «Parum est ut sis mihi servus ad suscitándas tribus Iacob et//relíquias Israel reducéndas: dabo te in lucem géntium, ut sit salus mea usque ad//extrémum terræ».///[7]//Hæc dicit Dóminus, redémptor Israel, Sanctus eius, ad contémptum in//ánima, ad abominátum in gente, ad servum dominórum: «Reges vidébunt et//consúrgent, príncipes quoque et adorábunt propter Dóminum, quia fidélis est,//Sanctum Israel, qui elégit te».///[8]//Hæc dicit Dóminus: «In témpore benepláciti exaudívi te et in die salútis//auxiliátus sum tui; et servávi te et dedi te in fœdus pópuli, ut suscitáres terram et//distribúeres hereditátes dissipátas;//[9]//ut díceres his, qui vincti sunt: “Exíte”, et his,//qui in ténebris: “Revelámini”. Super vias pascéntur, et in ómnibus cóllibus//decalvátis páscua eórum».
RESPONSORIUM
(Cf. Mt 3, 16. 17; Lc 3, 22)
℟.//Hódie in Iordáne, baptizáto Dómino, apérti sunt cæli et sicut colúmba//super eum Spíritus mansit et vox Patris intónuit:
*//Hic est Fílius meus diléctus,//in quo mihi bene complácui.
℣.//Descéndit Spíritus Sanctus corporáli spécie sicut colúmba super ipsum et//vox de cælo facta est:
*//Hic est Fílius meus diléctus, in quo mihi bene//complácui.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Omnípotens sempitérne Deus, qui Christum, in Iordáne flúmine baptizátum,//Spíritu Sancto super eum descendénte, diléctum Fílium tuum sollémniter//declarásti, concéde fíliis adoptiónis tuæ, ex aqua et Spíritu Sancto renátis, ut in//beneplácito tuo iúgiter persevérent. Per Dóminum.
DOMINICA
Ad Officium lectionis
LECTIO PRIOR
Incipit liber Isaíæ prophétæ
1, 1-18
Obiurgatio populi
[1]//Vísio Isaíæ fílii Amos, quam vidit super Iudam et Ierúsalem in diébus Ozíæ,//Ióatham, Achaz, Ezechíæ regum Iudæ.///[2]//Audíte, cæli, et áuribus pércipe, terra, quóniam Dóminus locútus est: «Fílios//enutrívi et exaltávi, ipsi autem sprevérunt me.//[3]//Cognóvit bos possessórem suum,//et ásinus præsépe dómini sui; Israel non cognóvit, pópulus meus non intelléxit».///[4]//Væ genti peccatríci, pópulo gravi iniquitáte, sémini nequam, fíliis scelerátis!//Dereliquérunt Dóminum, blasphemavérunt Sanctum Israel, abalienáti sunt//retrórsum.///[5]//Super quo percutiémini vos ultra, addéntes prævaricatiónem? Omne caput//lánguidum, et omne cor mærens.//[6]//A planta pedis usque ad vérticem non est in eo//sánitas; vulnus et livor et plaga tumens non est circumligáta nec curáta//medicámine neque fota óleo.///[7]//Terra vestra desérta, civitátes vestræ succénsæ igni; regiónem vestram//coram vobis aliéni dévorant, et desolábitur sicut in vastitáte hostíli.///[8]//Et derelinquétur fília Sion ut umbráculum in vínea, sicut tugúrium in//cucumerário, sicut cívitas, quæ obséssa est.//[9]//Nisi Dóminus exercítuum//reliquísset nobis semen, quasi Sódoma fuissémus et quasi Gomórra símiles//essémus.///[10]//Audíte verbum Dómini, príncipes Sodomórum; percípite áuribus legem Dei//nostri, pópulus Gomórræ.///[11]//«Quo mihi multitúdinem victimárum vestrárum?, dicit Dóminus. Plenus//sum holocáustis aríetum et ádipe pínguium; et sánguinem vitulórum et agnórum//et hircórum nólui.//[12]//Cum venéritis ante conspéctum meum, quis quæsívit hæc de//mánibus vestris, ut ambularétis in átriis meis?//[13]//Ne afferátis ultra sacrifícium//vanum; abominátio mihi incénsum, neoménia et sábbatum et convéntus; non//feram scelus cum cœtu sollémni;//[14]//caléndas vestras et sollemnitátes vestras odívit//ánima mea, facta sunt mihi molésta, laborávi sústinens.//[15]//Et cum extendéritis//manus vestras, avértam óculos meos a vobis; et cum multiplicavéritis oratiónem,//non exáudiam: manus enim vestræ sánguine plenæ sunt.///[16]//Lavámini, mundi estóte, auférte malum cogitatiónum vestrárum ab óculis//meis; quiéscite ágere pervérse,//[17]//díscite benefácere: quǽrite iudícium, subveníte//opprésso, iudicáte pupíllo, deféndite víduam.///[18]//Et veníte, et iudício contendámus, dicit Dóminus. Si fúerint peccáta vestra//ut cóccinum, quasi nix dealbabúntur; et, si fúerint rubra quasi vermículus, velut//lana erunt».
RESPONSORIUM
(Is 1, 16. 18. 17)
℟.//Lavámini, mundi estóte, auférte malum cogitatiónum vestrárum ab óculis//meis;
*//Si fúerint peccáta vestra ut cóccinum, quasi nix dealbabúntur.
℣.//Quiéscite ágere pervérse, díscite benefácere, quǽrite iudícium.
*//Si fúerint//peccáta vestra ut cóccinum, quasi nix dealbabúntur.
LECTIO ALTERA
Ex Catechésibus sancti Cyrílli Hierosolymitáni epíscopi.
(Cat. 15, 1-3: PG 33, 870-874)
De duplici adventu Iesu Christi
Christi advéntum annuntiámus, non unum dumtáxat, sed et álterum prióre//multo speciosiórem. Ille enim patiéntiæ significatiónem prǽtulit; iste vero divíni//regni diadéma feret.///Nam ut plúrimum duplícia sunt ómnia apud Dóminum nostrum Iesum//Christum. Duplex natívitas, áltera ex Deo ante sǽcula, áltera ex Vírgine in//consummatióne sæculórum; duplex descénsus: unus obscúrus, qui tamquam//plúviæ in vellus, alter vero conspícuus, nimírum futúrus.///In primo advéntu fásciis involútus est in præsépio: in secúndo amicítur//lúmine quasi vestiménto. In prióre sustínuit crucem, ignomíniam aspernátus; in//áltero véniet angelórum exércitu stipátus, glorificátus.///Non ígitur in primo tantum advéntu acquiéscimus, sed et secúndum//exspectámus. Cumque in prióre dixérimus://*Benedíctus qui venit in nómine//*Dómini,//idem rursum dicémus in posterióre: ut cum ángelis occurréntes Dómino,//adorántes clamémus://*Benedíctus qui venit in nómine Dómini.///Véniet Salvátor non ut íterum iudicétur, sed ut in ius vocet eos a quibus in//iudícium est vocátus. Qui prius cum iudicarétur tácuit, conscelerátis qui immánia//in illum, quando in crucem egére ausi sunt, in memóriam révocans dicet://*Hæc//*fecísti et tácui.///Tunc, piæ dispensatiónis causa, hómines leni persuasióne docens venit: eo//vero témpore, velint, nolint, regno illíus necessário subiciéntur.///De utróque illo advéntu lóquitur Malachías prophéta://*Et statim véniet ad//*templum suum Dóminus, quem vos quǽritis.//Ecce unus advéntus.///Et rursus de áltero ita infit://*Et Angelus testaménti quem vos quǽritis. Ecce//*véniet Dóminus omnípotens: et quis sustinébit diem ingréssus eius, aut quis//*subsístet in visióne eius? eo quod ipse accédit tamquam ignis conflatórii,//*tamquam herba lavántum: et sedébit conflans et emúndans.///Duos quoque illos advéntus signíficat Paulus ad Titum scribens his verbis://*Appáruit grátia Dei salvatóris ómnibus homínibus, erúdiens nos, ut abnegántes//*impietátem et mundána desidéria, temperánter et pie et iuste vivámus in//*præsénti sǽculo, exspectántes beátam spem et apparitiónem glóriæ magni Dei et//*salvatóris nostri Iesu Christi.//Viden, quómodo primum expréssit advéntum, de//quo grátias agit; álterum vero, quem exspectámus.///Proptérea fídei quam profitémur tenor nunc ita est tráditus, ut credámus in//eum//*qui et ascéndit in cælos, et consédit a dextris Patris. Et ventúrus est in//*glória iudicáre vivos et mórtuos; cuius regni non erit finis.///Véniet ígitur Dóminus noster Iesus Christus e cælis. Véniet vero circa finem//mundi huius cum glória in postréma die. Fiet enim mundi huius consummátio, et//factus iste mundus rursum renovábitur.
RESPONSORIUM
(Cf. Ps 48 (49), 3; 79 (80), 2; 23 (24), 7. 9)
℟.//Aspíciens a longe, ecce vídeo Dei poténtiam veniéntem et nébulam totam//terram tegéntem.
*//Ite óbviam ei, et dícite://*//Núntia nobis, si tu es ipse,//*//Qui//regnatúrus es in pópulo Israel.
℣.//Quique terrígenæ, et fílii hóminum, simul in unum dives et pauper,
*//Ite//óbviam ei et dícite:
Oratio
Da, quǽsumus, omnípotens Deus, hanc tuis fidélibus voluntátem, ut, Christo//tuo veniénti iustis opéribus occurréntes, eius déxteræ sociáti, regnum mereántur//possidére cæléste. Per Dóminum.
FERIA II HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
1, 21-27; 2, 1-5
Iudicium et salus Sion. Concursus gentium
[1,21]//Quómodo facta est méretrix cívitas fidélis, plena iudícii? Iustítia habitávit//in ea, nunc autem homicídæ.//[22]//Argéntum tuum versum est in scóriam, vinum//tuum mixtum est aqua;//[23]//príncipes tui infidéles, sócii furum: omnes díligunt//múnera, sequúntur retributiónes, pupíllo non iúdicant, et causa víduæ non//ingréditur ad illos.///[24]//Propter hoc ait Dóminus, Deus exercítuum, Fortis Israel: «Heu, consolábor//super hóstibus meis et vindicábor de inimícis meis.//[25]//Et convértam manum meam//ad te et éxcoquam ad purum scóriam tuam et áuferam omne stagnum tuum.//[26]//Et//restítuam iúdices tuos, ut fuérunt prius, et consiliários tuos sicut antíquitus; post//hæc vocáberis Cívitas iustítiæ, Urbs fidélis».//[27]//Sion in iudício redimétur et, qui in//ea revérsi sunt, in iustítia.///[2,1]//Verbum, quod vidit Isaías fílius Amos super Iudam et Ierúsalem.//[2]//Et erit in//novíssimis diébus præparátus mons domus Dómini in vértice móntium, et//elevábitur super colles; et fluent ad eum omnes gentes.//[3]//Et ibunt pópuli multi et//dicent:///«Veníte, et ascendámus ad montem Dómini, ad domum Dei Iacob, ut dóceat//nos vias suas, et ambulémus in sémitis eius»; quia de Sion exíbit lex, et verbum//Dómini de Ierúsalem.///[4]//Et iudicábit gentes et arguet pópulos multos; et conflábunt gládios suos in//vómeres et lánceas suas in falces; non levábit gens contra gentem gládium, nec//exercebúntur ultra ad prœlium.///[5]//Domus Iacob, veníte, et ambulémus in lúmine Dómini.
RESPONSORIUM
(Mic 4, 2; Io 4, 25)
℟.//Veníte, ascendámus ad montem Dómini et ad domum Dei Iacob:
*//Docébit//nos de viis suis et íbimus in sémitis eius.
℣.//Messías véniet, qui dícitur Christus; cum vénerit ille, nobis annuntiábit//ómnia.
*//Docébit nos de viis suis et íbimus in sémitis eius.
LECTIO ALTERA
E Lítteris pastorálibus sancti Cároli Borroméo epíscopi
(Acta Ecclesiæ Mediolanensis, t. 2, Lugduni, 1683, 916-917)
De Adventus tempore
Ecce, dilectíssimi, tempus illud ádeo celebrátum, et sollémne tempus, ut ait//Spíritus Sanctus, acceptábile, dies salútis, pacis et reconciliatiónis, tempus quod,//ut tot olim votis et suspíriis eníxius ab antíquis patriárchis et prophétis//ardentíssime concupítum, cum effúsa lætítia a iusto Simeóne tandem visum, et//semper ab Ecclésia sollémniter ádeo celebrátum, sic a nobis debet pia mente,//láudibus, et grátiis ætérno Patri, pro exhíbita in hoc mystério misericórdia, in//perpétuum habéndis péragi; hoc nempe Unigéniti sui advéntu ex imménso in nos//peccatóres amóre illum misit, qui a dǽmonis tyránnide et império nos vindicáret,//ad cælum invitáret, in cæléstia penetrália nos introdúceret, veritátem ipsam nobis//exhibéret, in morum rectitúdine nos institúeret, virtútum sémina communicáret,//grátiæ suæ thesáuris locupletáret, nos dénique in fílio suos et vitæ ætérnæ//herédes ascísceret.///Hoc équidem mystérium dum ánnuum ab Ecclésia recólitur, monémur ut//tantæ caritátis nobis exhíbitæ memória in perpétuum renovétur; nos item édocet//Christi advéntum non iis modo qui Salvatóris illíus ævo vivébant profuísse, sed//eius virtútem nobis ómnibus adhuc communicándam, si sanctæ fídei et//sacramentórum ópera grátiam, quam nobis ille proméruit, excípere et iuxta eam//vitæ nostræ mores sub eius obœdiéntia dirígere velímus.///A nobis adhuc éxpetit Ecclésia, ut intellegámus quod, ut semel in carne venit//in mundum, sic subláto ex parte nostra óbice, quálibet hora et moménto ad nos//íterum veníre parátus sit, nostris in ánimis cum gratiárum abundántia spiritáliter//habitatúrus.///Hinc Ecclésia, ut mater piíssima salutísque nostræ studiosíssima, ex témporis//huius occasióne hymnis, cánticis aliísque Spíritus Sancti vócibus ritibúsque nos//édocet, quo pacto tantum benefícium grato ánimo excipiámus, eiúsque fructu//ditémur, et ídeo ad Christi Dómini advéntum mens nostra non minóri apparátu,//ac si adhuc ventúrus esset in mundum, disponátur; nec divérso ab eo tam verbis//quam exémplis véteris Testaménti, patres, eos ut imitémur, nos edocuérunt.
RESPONSORIUM
(Cf. Ioel 2, 15; Is 62, 11; Ier 4, 5)
℟.//Cánite tuba in Sion, vocáte gentes, annuntiáte pópulis et dícite:
*//Ecce//Deus, salvátor noster, advéniet.
℣.//Annuntiáte et audítum fácite; loquímini et clamáte.
*//Ecce Deus, salvátor//noster, advéniet.
Oratio
Fac nos, quǽsumus, Dómine Deus noster, advéntum Christi Fílii tui sollícitos//exspectáre, ut, dum vénerit pulsans, oratiónibus vigilántes et in suis invéniat//láudibus exsultántes. Per Dóminum.
FERIA III HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
2, 6-22; 4, 2-6
Iudicium Dei
[2,6]//Proiecísti pópulum tuum, domum Iacob, quia repléti sunt haríolis//orientálibus et áugures habuérunt ut Philísthim et manus aliénis pórrigunt.//[7]//Repléta est terra eius argénto et auro, et non est finis thesaurórum eius;//[8]//et//repléta est terra eius equis, et innumerábiles quadrígæ eius. Et repléta est terra//eius idólis: opus mánuum suárum adoravérunt, quod fecérunt dígiti eórum.///[9]//Et incurvávit se homo, et humiliátus est vir: ne dimíttas eis.//[10]//Ingrédere in//petram, abscóndere in púlvere a fácie timóris Dómini et a glória maiestátis eius.///[11]//Oculi sublímes hóminis humiliabúntur, et incurvábitur altitúdo virórum;//exaltábitur autem Dóminus solus in die illa.//[12]//Quia dies Dómini exercítuum super//omnem supérbum et excélsum et super omnem arrogántem, et humiliábitur;//[13]//et//super omnes cedros Líbani sublímes et eréctas et super omnes quercus Basan//[14]//et//super omnes montes excélsos et super omnes colles elevátos//[15]//et super omnem//turrim excélsam et super omnem murum munítum//[16]//et super omnes naves//Tharsis et super ómnia navígia pulchra.///[17]//Et incurvábitur sublímitas hóminum, et humiliábitur altitúdo virórum; et//elevábitur Dóminus solus in die illa,//[18]//et idóla pénitus conteréntur.//[19]//Et introíbunt//in spelúncas petrárum et in vorágines terræ a fácie formídinis Dómini et a glória//maiestátis eius, cum surréxerit percútere terram.///[20]//In die illa proíciet homo idóla sua argéntea et simulácra sua áurea, quæ//fécerat sibi, ut adoráret, ad talpas et vespertiliónes.//[21]//Et ingrediétur scissúras//petrárum et cavérnas saxórum a fácie formídinis Dómini et a glória maiestátis//eius, cum surréxerit percútere terram.///[22]//Quiéscite ergo ab hómine, cuius spíritus in náribus eius. Quanti enim//æstimábitur ipse?///[4,2]//In die illa erit germen Dómini in splendórem et glóriam et fructus terræ//sublímis et exsultátio his, qui salváti fúerint de Israel.//[3]//Et erit: omnis, qui relíctus//fúerit in Sion et resíduus in Ierúsalem, sanctus vocábitur, omnis, qui scriptus est//ad vitam in Ierúsalem.///[4]//Cum ablúerit Dóminus sordem filiárum Sion et sánguinem Ierúsalem láverit//de médio eius spíritu iudícii et spíritu ardóris,//[5]//et creábit Dóminus super omnem//locum montis Sion et super cœtum eius nubem per diem et fumum et//splendórem ignis flammántis in nocte: super omnem enim glóriam protéctio,//[6]//et//tabernáculum erit in umbráculum diéi ab æstu et in securitátem et absconsiónem//a túrbine et a plúvia.
RESPONSORIUM
(Is 2, 11; Mt 24, 30)
℟.//Oculi sublímes hóminis humiliabúntur et incurvábitur altitúdo virórum:
*//Et exaltábitur Dóminus solus in die illa.
℣.//Vidébunt Fílium hóminis veniéntem in núbibus cæli cum virtúte et glória//multa.
*//Et exaltábitur Dóminus solus in die illa.
LECTIO ALTERA
Ex Oratiónibus sancti Gregórii Nazianzéni epíscopi
(Or. 45, 9, 22. 26. 28: PG 36, 634-635. 654. 658-659. 662)
O admirabile commercium
Ipse Dei Fílius, ille sǽculis antíquior, ille invisíbilis, ille incomprehensíbilis,//ille incorpóreus, illud ex princípio princípium, illud ex lúmine lumen, ille fons//vitæ et immortalitátis, illa archétypi expréssio, illud immótum sigíllum, illa per//ómnia símilis imágo, ille Patris términus et rátio, ille, inquam, ad imáginem//suam se confert, carnémque carnis causa gerit, et cum intellectuáli ánima propter//ánimam meam iúngitur, ut símile per símile repúrget, atque humána ómnia,//excépto peccáto, súscipit; concéptus quidem ex Vírgine, ánimo et carne a Spíritu//præpurgáta (nam et generatiónem honóre áffici, et virginitátem præférri//oportébat); progréssus autem Deus cum assúmpta humanitáte, unum ex duóbus//inter se contráriis, carne nimírum et spíritu, quorum álterum deitátem dedit,//álterum accépit.///Qui álios ditat, pauper effícitur; carnis enim meæ paupertátem subit, ut ego//deitátis ipsíus opes cónsequar. Qui plenus est, exinanítur; sua enim glória ad//breve tempus exinanítur, ut plenitúdinis ipsíus ego párticeps effíciar.///Quænam hæ bonitátis divítiæ? Quodnam erga me mystérium? Divínam//imáginem accépi, nec custodívi. Ille meam carnem áccipit, ut et imágini salútem,//et carni immortalitátem áfferat, secúndum consórtium nobíscum init, et quidem//prióri longe admirabílius.///Per humanitátem a Deo assúmptam, hómini sanctitátem afférri oportébat; ut,//tyránno per vim superáto, nos liberáret, atque ad se per mediatórem Fílium//redúceret, hoc, ad Patris honórem, cui in ómnibus rebus cédere perspícitur,//dispensántem.///Ad ovem errántem bonus ille Pastor evénit, ánimam suam pro óvibus//ponens, ad montes et colles, in quibus sacrificábat; et errántem invénit et//invéntam, iísdem úmeris, quibus et crucis lignum, sústulit, et accéptam ad//supérnam vitam redúxit.///Lucérnam prǽviam lux illa claríssima séquitur et vocem Verbum, et//prónubum Sponsus, Dómino pópulum exímium comparántem, atque ad Spíritum//per aquam præpurgántem.///Opus habúimus Deo, qui carnem accíperet ac morerétur, ut vivámus.//Commórtui sumus, ut purgémur; simul resurréximus, quóniam simul mórtui//sumus; simul glorificáti sumus, quóniam simul resurréximus.
RESPONSORIUM
(Cf. Gal 4, 4-5; Eph 2, 4; Rom 8, 3)
℟.//Ecce iam venit plenitúdo témporis, in quo misit Deus Fílium suum in//terras, natum de Vírgine, factum sub lege:
*//Ut eos, qui sub lege erant,//redímeret.
℣.//Propter nímiam caritátem suam, qua diléxit nos Deus, Fílium suum misit//in similitúdine carnis peccáti.
*//Ut eos, qui sub lege erant, redímeret.
Oratio
Propitiáre, Dómine Deus, supplicatiónibus nostris et tribulántibus,//quǽsumus, tuæ concéde pietátis auxílium, ut, de Fílii tui veniéntis præséntia//consoláti, nullis iam polluámur contágiis vetustátis. Per Dóminum.
FERIA IV HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
5, 1-7
Contra vineam Domini
[1]//Cantábo dilécto meo cánticum amíci mei de vínea sua:///Vínea facta est dilécto meo in colle pingui;//[2]//et sæpívit eam et lápides elégit//ex illa et plantávit in ea vites eléctas et ædificávit turrim in médio eius et tórcular//exstrúxit in ea; et exspectávit, ut fáceret uvas, et fecit labrúscas.///[3]//Nunc ergo, habitátor Ierúsalem et vir Iudæ, iudicáte inter me et víneam//meam.//[4]//Quid est quod débui ultra fácere víneæ meæ et non feci ei? Cur//exspectávi, ut fáceret uvas, et fecit labrúscas?///[5]//Et nunc osténdam vobis quid ego fáciam víneæ meæ: áuferam sæpem eius,//et erit in direptiónem; díruam macériam eius, et erit in conculcatiónem.//[6]//Et//ponam eam desértam: non putábitur et non fodiétur, et ascéndent vepres et//spinæ; et núbibus mandábo, ne pluant super eam imbrem.///[7]//Vínea enim Dómini exercítuum domus Israel est, et vir Iudæ germen eius//delectábile; et exspectávi, ut fáceret iudícium, et ecce iníquitas, et iustítiam, et//ecce nequítia.
RESPONSORIUM
(Ps 79 (80), 14. 15. 3. 16. 15)
℟.//Exterminávit víneam tuam aper de silva et singuláris ferus depástus est//eam; vide, Dómine, et éxcita poténtiam tuam,
*//Prótege eam quam plantávit//déxtera tua.
℣.//Dómine Deus virtútum, réspice de cælo et vide et vísita víneam istam.
*//Prótege eam quam plantávit déxtera tua.
LECTIO ALTERA
Ex Sermónibus sancti Bernárdi abbátis
(Sermo 5 in Adventu Domini,1-3: Opera omnia, Edit. cisterc. 4 [1966], 188-190)
Veniet in nos Verbum Dei
Tríplicem Dómini advéntum nóvimus. Tértius quidam advéntus est médius//inter illos. Illi enim duo manifésti sunt, sed non iste. In prióre quidem in terris//visus et cum homínibus conversátus est, quando, sicut ipse testátur, et vidérunt,//et odérunt. In posterióre vero//*vidébit omnis caro salutáre Dei nostri,//et//*vidébunt//*in quem transfixérunt.//Médius occúltus est, in quo soli eum in seípsis vident//elécti, et salvæ fiunt ánimæ eórum. In primo ergo venit in carne et infirmitáte, in//hoc médio in spíritu et virtúte, in último in glória et maiestáte.///Advéntus síquidem iste médius, via quædam est per quam a primo veniátur//ad últimum: in primo Christus fuit redémptio nostra, in último apparébit vita//nostra, in isto réquies est et consolátio nostra.///Sed ne cui forte inventítia videántur quæ de hoc advéntu médio dícimus,//ipsum audíte://*Si quis díligit me,//inquit,//*sermónes meos servábit, et Pater meus//*díliget eum, et ad eum veniémus.//Legi enim álibi://*Qui timet Deum, fáciet bona//;//sed plus áliquid dictum séntio de diligénte, quia sermónes servábit. Ubi ergo//servándi sunt? Haud dúbium quin in corde, sicut ait Prophéta://*In corde meo//*abscóndi elóquia tua, ut non peccem tibi.///Hoc modo custódi verbum Dei://*Beáti enim qui custódiunt illud.//Ergo//traiciátur in víscera quædam ánimæ tuæ; tránseat in affectiónes tuas et in mores//tuos. Cómede bonum, et delectábitur in crassitúdine ánima tua. Ne obliviscáris//comédere panem tuum, ne exaréscat cor tuum, sed ádipe et pinguédine repleátur//ánima tua.///Si sic verbum Dei serváveris, haud dúbium quin ab eo servéris. Véniet enim//ad te Fílius cum Patre, véniet Prophéta magnus, qui renovábit Ierúsalem et ille//nova facit ómnia. Hoc enim fáciet hic advéntus, ut,//*sicut portávimus imáginem//*terréni, sic portémus et imáginem cæléstis.//Sicut fuit vetus Adam effúsus per//totum hóminem, et totum occupávit, ita modo totum obtíneat Christus, qui totum//creávit, totum redémit, totum et glorificábit.
RESPONSORIUM
(Cf. Ps 28 (29), 11; Is 40, 10)
℟.//Ecce Dóminus véniet cum splendóre descéndens et virtus eius cum eo:
*//Visitáre pópulum suum in pace et constitúere super eum vitam sempitérnam.
℣.//Ecce Dóminus noster cum virtúte véniet.
*//Visitáre pópulum suum in pace//et constitúere super eum vitam sempitérnam.
Oratio
Prǽpara, quǽsumus, Dómine Deus noster, corda nostra divína tua virtúte, ut,//veniénte Christo Fílio tuo, digni inveniámur ætérnæ vitæ convívio et cibum//cæléstem, ipso ministránte, percípere mereámur. Per Dóminum.
FERIA V HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
16, 1-5; 17, 4-8
Sion refugium Moabitarum. Conversio Ephraim
[16,1]//Emíttite agnum dominatóri terræ, de Petra desérti ad montem fíliæ Sion.//[2]//Et erit: sicut avis fúgiens et pulli de nido avolántes, sic erunt fíliæ Moab ad vada//Arnon.///[3]//Affer consílium fac iudícium; pone quasi noctem umbram tuam in merídie,//abscónde fugiéntes et vagos ne prodas.//[4]//Hábitent apud te prófugi Moab; esto//latíbulum eórum a fácie vastatóris; finítus est enim exáctor, consummáta est//devastátio, defécit calcátor a terra.//[5]//Et firmábitur in misericórdia sólium; et//sedébit super illud in veritáte, in tabernáculo David, iúdicans et quærens//iudícium et velóciter reddens, quod iustum est.///[17,4]//Et erit in die illa: attenuábitur glória Iacob et pinguédo carnis eius//marcéscet;//[5]//et erit, sicut cum messor árripit culmos, et bráchium eius spicas legit;//et erit, sicut cum quis quærit spicas in valle Ráphaim.//[6]//Et relinquétur in eo//racémus, et sicut cum excútitur ólea: duæ vel tres olívæ in summitáte rami sive//quáttuor aut quinque in cacumínibus árboris fructíferæ, dicit Dóminus Deus//Israel.///[7]//In die illa atténdet homo ad factórem suum, et óculi eius ad Sanctum Israel//respícient;//[8]//et non atténdet ad altária, quæ fecérunt manus eius, et quæ operáti//sunt dígiti eius; non respíciet lucos et thymiatéria.
RESPONSORIUM
(Cf. Ier 33, 15. 16; Is 16, 5)
℟.//Germináre fáciam David germen iustítiæ et fáciet iudícium et iustítiam in//terra:
*//Et hoc est nomen quod vocábunt eum, Dóminus iustítia nostra.
℣.//Firmábitur in misericórdia sólium et sedébit super illud in veritáte,//iúdicans et quærens iudícium.
*//Et hoc est nomen quod vocábunt eum, Dóminus//iustítia nostra.
LECTIO ALTERA
Ex Commentário sancti Ephræm diáconi in Diatéssaron
(Cap. 18, 15-17: SCh 121, 325-328)
Vigilate: iterum venturus est
Ut discípulos impedíret, ne eum de moménto advéntus sui interrogárent,//Christus dixit://*De illa hora nemo scit, neque ángeli neque Fílius. Non est//*vestrum nosse témpora vel moménta.//Abscóndit illa ut vigilémus et quivis//nostrum exístimet illud sua ætáte eventúrum esse. Si enim revelásset quo//témpore ventúrus esset, advéntus eius insúlsus factus esset, nec ámplius//desiderarétur a géntibus et sǽculis in quibus revelábitur. Dixit se ventúrum esse,//sed non dixit quando ventúrus esset, et ita omnes generatiónes et sǽcula ardénter//eum exspéctant.///Quamvis enim Dóminus signa advéntus sui constitúerit, nequáquam tamen//eórum términus plane intellégitur; nam hæc signa multíplici mutatióne venérunt//et transiérunt, immo et adhuc perstant. Extrémus enim eius advéntus prióri//símilis est.///Nam quemádmodum iusti et prophétæ eum exspectavérunt, putántes eum//ipsórum diébus se revelatúrum, ita étiam hódie quisque fidélium suo témpore//eum suscípere desíderat, quia diem advéntus sui non maniféstum fecit: idque//máxime hanc ob causam, ne quis illum, cuius potestáti et domínio númeri et//témpora súbdita sunt, fato et horæ subiéctum exístimet. Quod ipse definívit,//quómodo id esset ei abscónditum qui signa advéntus sui descrípsit? Itaque his//verbis signa sua honorávit, ut ex illo die in pósterum omnes generatiónes et//sǽcula existimárent eius advéntum ipsórum témpore futúrum esse.///Vigiláte, quia, quando corpus dormit, natúra nostri dominátur et non ex//nostra voluntáte, sed iuxta impúlsum natúræ opus vi perfícitur. Et quando ánimæ//gravis sopor dominátur, puta pusillanímitas aut tristítia, inimícus dominátur eius//et per eam id facit quod illa non vult. Natúræ dominátur vis, ánimæ vero//inimícus.///Vigilántiam ergo, quam Dóminus mandávit, utríque parti hóminis//præscrípsit: córpori, ut a somnoléntia, ánimæ, ut a torpóre et timiditáte cavéret,//ut et Scriptúra ait://*Evigiláte, iusti;//et//*Exsurréxi et adhuc sum tecum//; et íterum://*Ne deficiátis. Ideo habéntes administratiónem, non defícimus//.
RESPONSORIUM
(Is 55, 3-4; Act 28, 28)
℟.//Fériam vobíscum pactum sempitérnum, misericórdias David fidéles:
*//Ecce testem pópulis dedi eum, ducem ac præceptórem géntibus.
℣.//Géntibus missum est hoc salutáre Dei, et ipsi áudient.
*//Ecce testem//pópulis dedi eum, ducem ac præceptórem géntibus.
Oratio
Excita, Dómine, poténtiam tuam et magna nobis virtúte succúrre, ut, quod//nostra peccáta præpédiunt, grátia tuæ propitiatiónis accéleret. Per Dóminum.
FERIA VI HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
19, 16-25
Conversio futura Ægyptiorum et Assyriorum
[16]//In die illa erunt Ægýptii quasi mulíeres et stupébunt et timébunt a fácie//commotiónis manus Dómini exercítuum, quam ipse movébit super eam.//[17]//Et erit//terra Iudæ Ægýpto in pavórem: omnis, qui illíus fúerit recordátus, pavébit a fácie//consílii Dómini exercítuum, quod ipse cogitávit super eam.///[18]//In die illa erunt quinque civitátes in terra Ægýpti loquéntes lingua Chánaan//et iurántes per Dóminum exercítuum. Cívitas Solis vocábitur una.///[19]//In die illa erit altáre Dómino in médio terræ Ægýpti, et títulus iuxta//términum eius Dómino.//[20]//Et erit in signum et in testimónium Dómino exercítuum//in terra Ægýpti. Clamábunt enim ad Dóminum a fácie tribulántium, et mittet eis//salvatórem et propugnatórem, qui líberet eos.//[21]//Et cognoscétur Dóminus ab//Ægýpto, et cognóscent Ægýptii Dóminum in die illa; et colent eum in hóstiis et//in munéribus et vota vovébunt Dómino et solvent.//[22]//Et percútiet Dóminus//Ægýptum plaga et sanábit; et reverténtur ad Dóminum et placábitur eis et sanábit//eos.///[23]//In die illa erit via de Ægýpto in Assýriam; et intrábit Assýrius Ægýptum et//Ægýptius in Assýriam et sérvient Ægýptii cum Assýriis.///[24]//In die illa erit Israel tértius cum Ægýpto et Assýria; benedíctio in médio//terræ,//[25]//cui benedícet Dóminus exercítuum dicens: «Benedíctus pópulus meus//Ægýptius, et opus mánuum meárum Assýrius, et heréditas mea Israel».
RESPONSORIUM
(Is 19, 21; Lc 13, 29)
℟.//Cognóscent Ægýptii Dóminum in die illa
*//Et colent eum in hóstiis et in//munéribus.
℣.//Et vénient ab oriénte et occidénte et aquilóne et austro, et accúmbent in//regno Dei.
*//Et colent eum in hóstiis et in munéribus.
LECTIO ALTERA
E libro «Proslógion» sancti Ansélmi epíscopi
(Cap. 1: Opera omnia, Edit. Schmitt, Seccovii, 1938, 1, 97-100)
Desiderium contemplandi Deum
Eia nunc, homúncio, fuge páululum occupatiónes tuas, abscónde te módicum//a tumultuósis cogitatiónibus tuis. Abice nunc onerósas curas, et postpóne//laboriósas distensiónes tuas. Vaca aliquántulum Deo, et requiésce aliquántulum//in eo.///Intra in cubículum mentis tuæ; exclúde ómnia præter Deum et quæ te iuvent//ad quæréndum eum, et, clauso óstio, quære eum. Dic nunc, totum cor meum, dic//nunc Deo: Quæro vultum tuum;//*vultum tuum, Dómine, requíro.///Eia nunc ergo, tu, Dómine Deus meus, doce cor meum ubi et quómodo te//quærat, ubi et quómodo te invéniat.///Dómine, si non es hic, ubi te quæram abséntem? Si autem ubíque es, cur non//vídeo te præséntem? Sed certe hábitas lucem inaccessíbilem. Et ubi est lux//inaccessíbilis, aut quómodo accédam ad lucem inaccessíbilem? Aut quis me//ducet, et indúcet in illam, ut vídeam te in illa? Deínde, quibus signis, qua fácie te//quæram? Numquam te vidi, Dómine Deus meus; non novi fáciem tuam.///Quid fáciet, altíssime Dómine, quid fáciet iste tuus longínquus exsul? Quid//fáciet servus tuus ánxius amóre tui, et longe proiéctus a fácie tua? Anhélat vidére//te, et nimis abest illi fácies tua. Accédere ad te desíderat, et inaccessíbilis est//habitátio tua. Inveníre te cupit, et nescit locum tuum. Quǽrere te afféctat, et//ignórat vultum tuum.///Dómine, Deus meus es, et Dóminus meus es, et numquam te vidi. Tu me//fecísti et refecísti, et ómnia mea bona tu mihi contulísti, et nondum novi te.//Dénique ad te vidéndum factus sum; et nondum feci propter quod factus sum.///Et o tu, Dómine, úsquequo? Usquequo, Dómine, obliviscéris nos, úsquequo//avértes fáciem tuam a nobis? Quando respícies et exáudies nos? Quando//illuminábis óculos nostros, et osténdes nobis fáciem tuam? Quando restítues te//nobis?///Réspice, Dómine, exáudi, illúmina nos, osténde nobis teípsum. Restítue te//nobis, ut bene sit nobis; sine quo tam male est nobis. Miseráre labóres et conátus//nostros ad te, qui nihil valémus sine te.///Doce me quǽrere te, et osténde te quærénti; quia nec quǽrere te possum, nisi//tu dóceas, nec inveníre, nisi te osténdas. Quæram te desiderándo, desíderem//quæréndo, invéniam amando, amem inveniéndo.
RESPONSORIUM
(Ps 79 (80), 19. 20; 105 (106), 4)
℟.//Non discedémus a te, vivificábis nos, Dómine, et nomen tuum//invocábimus:
*//Illústra fáciem tuam et salvi érimus.
℣.//Meménto nostri, Dómine, in beneplácito pópuli tui: vísita nos in salutári//tuo.
*//Illústra fáciem tuam et salvi érimus.
Oratio
Excita, quǽsumus, Dómine, poténtiam tuam et veni, ut ab imminéntibus//peccatórum nostrórum perículis te mereámur protegénte éripi, te liberánte//salvári. Qui vivis et regnas.
SABBATO HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
21, 6-12
Custos nuntiat ruinam Babylonis
[6]//Hæc enim dixit mihi Dóminus: «Vade et pone speculatórem; quodcúmque//víderit, annúntiet.//[7]//Si víderit currum, bigam équitum, ascensórem ásini et//ascensórem caméli, intueátur diligénter multo intúitu».///[8]//Et clamávit speculátor: «Super spécula, Dómine, ego sum stans iúgiter per//diem, et super custódiam meam ego sum stans totis nóctibus.///[9]//Ecce huc venit agmen virórum, biga équitum». Et respóndit et dixit://«Cécidit, cécidit Bábylon, et ómnia sculptília deórum eius contríta sunt in//terram».///[10]//Tritúra mea et fili áreæ meæ, quæ audívi a Dómino exercítuum, Deo Israel,//annuntiávi vobis.///[11]//Oráculum Duma. Ad me clamat ex Seir: «Custos, quid de nocte? Custos,//quid de nocte?».//[12]//Dixit custos: «Venit mane, sed étiam nox; si quǽritis, quǽrite,//revertímini, veníte».
RESPONSORIUM
(Ap 18, 2. 4. 5)
℟.//Clamávit Angelus in forti voce: Cécidit Bábylon magna; et audívi áliam//vocem de cælo dicéntem:
*//Exíte de illa, pópulus meus, ne compartícipes sitis//peccatórum eius.
℣.//Pervenérunt peccáta eius usque ad cælum et recordátus est Dóminus//iniquitátum eius.
*//Exíte de illa, pópulus meus, ne compartícipes sitis//peccatórum eius.
LECTIO ALTERA
Ex Tractátu sancti Cypriáni epíscopi et mártyris De bono patiéntiæ
(Nn. 13 et 15: CSEL 3, 406-408)
Quod non videmus, speramus
Dómini et Magístri nostri salutáre præcéptum est://*Qui toleráverit usque ad//*finem, hic salvus erit.//Et íterum://*Si permanséritis in verbo meo, vere discípuli//*mei éritis et cognoscétis veritátem et véritas liberábit vos.///Tolerándum et perseverándum est, fratres dilectíssimi, ut, ad spem veritátis et//libertátis admíssi, ad veritátem et libertátem ipsam perveníre possímus; quia hoc//ipsum quod christiáni sumus, fídei et spei res est; ut autem spes et fides ad//fructum sui possint perveníre, patiéntia opus est.///Non enim præséntem glóriam séquimur, sed futúram, secúndum quod et//Paulus apóstolus monet dicens://*Spe salváti sumus. Spes autem, quæ vidétur, non//*est spes: quod enim videt quis, quid sperat? Si autem quod non vidémus//*sperámus, per exspectatiónem sustinémus.//Exspectátio et patiéntia necessária//est, ut id quod esse cœpimus impleámus, et quod sperámus et crédimus, Deo//repræsentánte, capiámus.///Dénique álio in loco idem Apóstolus iustos et operántes et divíni fénoris//increménto cæléstes thesáuros sibi recondéntes, ut patiéntes quoque sint, ínstruit//et docet, dicens://*Ergo, dum tempus habémus, operémur quod bonum est ad//*omnes, máxime vero ad domésticos fídei. Bonum autem faciéntes non//*deficiámus; témpore enim suo metémus.///Admonet ne quis impátiens in operatióne defíciat, ne quis tentatiónibus aut//avocátus aut victus in médio laudis et glóriæ itínere desístat, et péreant prætérita,//dum quæ cœperant désinunt esse perfécta.///Apóstolus dénique, cum de caritáte loquerétur tolerántiam illi et patiéntiam//iunxit.//*Cáritas//, inquit,//*magnánima est, cáritas benígna est, cáritas non//*æmulátur, non inflátur, non irritátur, non cógitat malum, ómnia díligit, ómnia//*credit, ómnia sperat, omnia sústinet.//Osténdit inde illam perseveráre tenáciter//posse, quod nóverit ómnia sustinére.///Et álio loco://*Sustinéntes,//inquit,//*ínvicem in dilectióne, satis agéntes serváre//*unitátem spíritus in coniunctióne pacis.//Probávit nec unitátem servári posse nec//pacem, nisi se ínvicem fratres mútua tolerántia fóveant, et concórdiæ vínculum//patiéntia intercedénte custódiant.
RESPONSORIUM
(Cf. Hab 2, 3; Hebr 10, 37)
℟.//Apparébit in finem et non mentiétur:
*//Exspécta illum, quia véniens véniet//et non tardábit.
℣.//Adhuc módicum aliquántulum, qui ventúrus est véniet.
*//Exspécta illum,//quia véniens véniet et non tardábit.
Oratio
Deus, qui ad liberándum humánum genus a vetustátis condicióne//Unigénitum tuum in hunc mundum misísti, largíre devóte exspectántibus//supérnæ tuæ grátiam pietátis, ut ad veræ perveniámus prǽmium libertátis. Per//Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
22, 8-23
Contra superbiam Ierusalem et Sobnæ
[8]//Revelátum est operiméntum Iudæ et respexísti in die illa armamentárium//domus Saltus;//[9]//et scissúras civitátis David vidístis, quia multiplicátæ sunt; et//congregástis aquas piscínæ inferióris.//[10]//Et domos Ierúsalem numerástis et//destruxístis domos ad muniéndum murum;//[11]//et lacum fecístis inter duos muros//pro aqua piscínæ véteris; sed non suspexístis ad eum, qui fecit hæc, et eum, qui//hæc de longe formávit, non vidístis.///[12]//Et vocávit Dóminus, Deus exercítuum, in die illa ad fletum et ad planctum,//ad calvítium et ad cingéndum saccum;//[13]//et ecce gáudium et lætítia occídere//boves et iuguláre pecus, comédere carnes et bíbere vinum: «Comedámus et//bibámus, cras enim moriémur».//[14]//Et revelátum est in áuribus meis a Dómino//exercítuum: «Certe non dimittétur iníquitas hæc vobis, donec moriámini!», dicit//Dóminus, Deus exercítuum.///[15]//Hæc dicit Dóminus, Deus exercítuum: «Vade, ingrédere ad procuratórem//istum, ad Sobnam præpósitum palátii://[16]//"Quid tibi hic? Aut quis tibi hic, quia//excidísti tibi hic sepúlcrum?". Effódiens in excélso sepúlcrum suum, excavábat//in petra tabernáculum sibi.//[17]//Ecce Dóminus veheménter proíciet te, homo,//violénter te apprehéndens.//[18]//In globum te convólvet glómerans; quasi pilam//mittet te in terram latam et spatiósam: ibi moriéris, et ibi erunt currus glóriæ tuæ,//ignomínia domus dómini tui.///[19]//Et expéllam te de statióne tua et de ministério tuo depónam te.//[20]//Et erit in//die illa: Vocábo servum meum Elíachim fílium Helcíæ//[21]//et índuam illum túnicam//tuam et cíngulo tuo cingam eum et potestátem tuam dabo in manu eius; et erit in//patrem habitántibus Ierúsalem et dómui Iudæ.///[22]//Et dabo clavem domus David super úmerum eius; et apériet, et non erit qui//claudat; et claudet, et non erit qui apériat.//[23]//Et figam illum paxíllum in loco//secúro, et erit in sólium glóriæ dómui patris sui».
RESPONSORIUM
(Ap 3, 7. 8)
℟.//Hæc dicit Sanctus et Verus, qui habet clavem David:
*//Ecce dedi coram te//óstium apértum, quod nemo potest cláudere.
℣.//Servásti verbum meum et non negásti nomen meum.
*//Ecce dedi coram te//óstium apértum, quod nemo potest cláudere.
LECTIO ALTERA
Ex Commentáriis Eusébii Cæsariensis epíscopi in Isaíam
(Cap. 40: PG 24, 3766-367)
Vox clamantis in deserto
*Vox clamántis in desérto, paráte viam Dómini, rectas fácite sémitas Dei//*nostri//. Apérte declárat ea, quæ in vaticínio ferúntur, non Hierosólymæ, sed in//desérto gerénda esse; nempe quod futúrum sit, ut glória Dómini appáreat, et//salutáre Dei in omnis carnis notítiam véniat.///Et hæc quidem secúndum históriam et ad verbum, tunc impléta sunt, cum//Ioánnes Baptísta salutárem Dei advéntum prædicávit in desérto Iordánis, ubi//salutáre Dei visum fuit. Nam tunc Christus eiúsque glória ómnibus innótuit,//cum, ipso baptizáto, apérti sunt cæli, et Spíritus Sanctus, in colúmbæ spécie//descéndens, super eo insédit, patérnaque vox deláta est, Fílio testimónium//reddens,//*Hic est Fílius meus diléctus, ipsum audíte//.///Hæc quippe dicebántur, quia Deus in desértum, a sǽculo impérvium et//inaccéssum, adventúrus erat. Erant porro gentes omnes Dei cognitióne vácuæ, a//quarum áditu omnes iusti Dei ac prophétæ arcebántur.///Quámobrem iubet vox illa viam paráre Dei Verbo, et ínviam asperámque//complanáre, ut en advéniens Deus noster prógredi váleat.//*Paráte viam Dómini//://ea est evangélica prædicátio nóvaque consolátio, quæ salutáre Dei in ómnium//hóminum notítiam veníre exóptat.///*Super montem excélsum ascénde, qui evangelízas Sion. Exálta in fortitúdine//*vocem tuam, qui evangelízas Ierúsalem//. Hæc præmissórum senténtiæ appríme//convéniunt, atque opportúne evangelistárum mentiónem fáciunt, et advéntum//Dei ad hómines annúntiant, postquam de voce in desérto clamánte sermo hábitus//est. Etenim prophetíam de Ioánne Baptísta evangelistárum méntio congruénter//sequebátur.///Quænam ígitur hæc Sion est, nisi quæ ántea Ierúsalem vocabátur? Nam et//ipsa mons erat, quod declárat Scriptúra illa quæ dicit://*Mons Sion hic, in quo//*habitásti//; et Apóstolus://*Accessístis ad Sion montem//. Num forte chorus//apostólicus, ex prisco pópulo ex circumcisióne deléctus, hac ratióne significátur?///Hæc enim Sion et Ierúsalem est, quæ salutáre Dei accépit, quæ et ipsa monti//Dei, vidélicet unigénito Verbo eius, sublímis impónitur: quam iubet, conscénso//monte sublími, salutáre verbum annuntiáre. Quis autem ille est, qui evangelízat,//nisi evangélicus chorus? Quid est evangelizáre? univérsis homínibus, et ante//omnes, civitátibus Iuda, Christi in terram advéntum prædicáre.
RESPONSORIUM
(Cf. Mt 11, 11. 9)
℟.//Præcúrsor Dómini venit, de quo ipse testátur:
*//Nullus maior inter natos//mulíerum Ioánne Baptísta.
℣.//Hic est enim prophéta et plus quam prophéta, de quo Salvátor ait.
*//Nullus//maior inter natos mulíerum Ioánne Baptísta.
Oratio
Omnípotens et miséricors Deus, in tui occúrsum Fílii festinántes nulla ópera//terréni actus impédiant, sed sapiéntiæ cæléstis erudítio nos fáciat eius esse//consórtes. Qui tecum vivit.
IN CONCEPTIONE IMMACULATA BEATÆ MARIÆ
Ad Officium lectionis
LECTIO PRIOR
De Epístola beáti Pauli apóstoli ad Romános
5, 12-21
Ubi abundavit peccatum, superabundavit gratia
Fratres://[12]//Sicut per unum hóminem peccátum in hunc mundum intrávit et per//peccátum mors, et ita in omnes hómines mors pertránsiit, eo quod omnes//peccavérunt.//[13]//Usque ad legem enim peccátum erat in mundo; peccátum autem//non imputátur, cum lex non est,//[14]//sed regnávit mors ab Adam usque ad Móysen//étiam in eos, qui non peccavérunt in similitúdine prævaricatiónis Adæ, qui est//figúra futúri.///[15]//Sed non sicut delíctum, ita et donum; si enim uníus delícto multi mórtui//sunt, multo magis grátia Dei et donum in grátia uníus hóminis Iesu Christi in//multos abundávit.//[16]//Et non sicut per unum, qui peccávit, ita et donum; nam//iudícium ex uno in condemnatiónem, grátia autem ex multis delíctis in//iustificatiónem.//[17]//Si enim uníus delícto mors regnávit per unum, multo magis,//qui abundántiam grátiæ et donatiónis iustítiæ accípiunt, in vita regnábunt per//unum Iesum Christum.///[18]//Igitur sicut per uníus delíctum in omnes hómines in condemnatiónem, sic et//per uníus iustítiam in omnes hómines in iustificatiónem vitæ;//[19]//sicut enim per//inobœdiéntiam uníus hóminis peccatóres constitúti sunt multi, ita et per uníus//obœditiónem iusti constituéntur multi.///[20]//Lex autem subintrávit, ut abundáret delíctum; ubi autem abundávit//peccátum, superabundávit grátia,//[21]//ut sicut regnávit peccátum in morte, ita et//grátia regnet per iustítiam in vitam ætérnam per Iesum Christum Dóminum//nostrum.
RESPONSORIUM
(Rom 5, 12; Lc 1, 30; cf. Ps 114 (116 A), 8; 17 (18), 19)
℟.//Per unum hóminem peccátum in hunc mundum intrávit, eo quod omnes//peccavérunt.
*//Ne tímeas, María, invenísti grátiam apud Deum.
℣.//Erípuit Dóminus ánimam tuam de morte et contra inimícum factus est//protéctor tuus.
*//Ne tímeas, María, invenísti grátiam apud Deum.
LECTIO ALTERA
Ex Oratiónibus sancti Ansélmi epíscopi
(Oratio 52: PL 158, 955-956)
O Virgo, per cuius benedictionem benedicitur omnis natura!
Cælum, sídera, terra, flúmina, dies, nox et quæcúmque humánæ potestáti vel//utilitáti sunt obnóxia in amíssum decus sese gratulántur, dómina, per te//quodámmodo resuscitáta, et nova quadam ineffábili grátia donáta. Quasi enim//ómnia mórtua erant, cum amíssa congénita dignitáte favéndi dominátui vel//úsibus Deum laudántium, ad quod facta erant; obruebántur oppressióne, et//decolorabántur abúsu idólis serviéntium, propter quos facta non erant. Quasi//vero éadem resuscitáta lætántur, cum iam Deum confiténtium et dominátu//regúntur, et usu decorántur.///Nova autem et inæstimábili grátia quasi exsultavérunt, cum ipsum Deum,//ipsum creatórem suum, non solum invisibíliter supra se illa regéntem sensérunt,//sed étiam visibíliter intra se eísdem uténdo sanctificántem vidérunt. Hæc tanta//bona per benedíctum fructum benedícti ventris benedíctæ Maríæ provenérunt.///Per plenitúdinem enim grátiæ tuæ, et quæ in inférno erant, se lætántur//liberáta; et quæ supra mundum sunt, se gaudent restauráta. Per eúndem quippe//gloriósum Fílium gloriósæ virginitátis tuæ, omnes iusti qui obiérunt ante vitálem//eius mortem exsúltant diruptióne captivitátis suæ, et ángeli gratulántur//restitutióne semírutæ civitátis suæ.///O fémina plena et superpléna grátia, de cuius plenitúdinis exundántia//respérsa sic reviréscit omnis creatúra! O Virgo benedícta et superbenedícta, per//cuius benedictiónem benedícitur omnis natúra, non solum creáta a Creatóre, sed//et Creátor a creatúra!///Deus Fílium suum, quem solum de corde suo æquálem sibi génitum,//tamquam seípsum diligébat, ipsum dedit Maríæ: et ex María fecit sibi fílium non//álium, sed eúndem; ut naturáliter esset unus idémque commúnis Fílius Dei et//Maríæ. Omnis natúra a Deo est creáta, et Deus ex María est natus. Deus ómnia//creávit, et María Deum génuit. Deus qui ómnia fecit, ipse se ex María fecit; et//sic ómnia quæ fécerat, refécit. Qui pótuit ómnia de níhilo fácere, nóluit ea//violáta sine María refícere.///Deus ígitur est pater rerum creatárum et María mater rerum recreatárum.//Deus est Pater constitutiónis ómnium, et María est mater restitutiónis ómnium.//Deus enim génuit illum, per quem ómnia sunt facta; et María péperit illum, per//quem ómnia sunt salváta. Deus génuit illum, sine quo pénitus nihil est; et María//péperit illum, sine quo omníno nihil bene est.///O vere Dóminus tecum, cui dedit Dóminus, ut omnis natúra tantum tibi//debéret secum.
RESPONSORIUM
(Ps 33 (34), 4; 85 (86), 13; Lc 1, 48)
℟.//Magnificáte Dóminum mecum:
*//Quia misericórdia Dómini magna est//super me.
℣.//Ecce enim ex hoc beátam me dicent omnes generatiónes.
*//Quia//misericórdia Dómini magna est super me.
Oratio
Deus, qui per Immaculátam Vírginis Conceptiónem dignum Fílio tuo//habitáculum præparásti, quǽsumus, ut, qui ex morte eiúsdem Fílii tui prævísa//eam ab omni labe præservásti, nos quoque mundos, eius intercessióne, ad te//perveníre concédas. Per Dóminum.
FERIA III HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 19 — 25, 5
Regnum Dei. Gratiarum actio
In illa die://[24,19]//Confractióne confrácta est terra, contritióne contríta est terra,//commotióne commóta est terra,//[20]//agitatióne agitábitur terra sicut ébrius et//fluctuábit quasi tabernáculum; et gravis erit super eam iníquitas eius, et córruet//et non adíciet ut resúrgat.///[21]//Et erit in die illa: visitábit Dóminus super milítiam cæli in excélso et super//reges terræ super terram;//[22]//et congregabúntur et vinciéntur in lacu et claudéntur//in cárcere; et post multos dies visitabúntur.//[23]//Et erubéscet luna, et confundétur//sol, quia regnávit Dóminus exercítuum in monte Sion et in Ierúsalem et in//conspéctu senum suórum glorificábitur.///[25,1]//Dómine, Deus meus es tu; exaltábo te, confitébor nómini tuo, quóniam//fecísti mirabília, cogitatiónes antíquas, fidéles, veráces.//[2]//Quia posuísti civitátem//in túmulum, urbem munítam in ruínam: arx superbórum non ámplius est cívitas,//in sempitérnum non reædificábitur.///[3]//Super hoc glorificábit te pópulus fortis, cívitas géntium robustárum timébit//te;//[4]//quia factus es fortitúdo páuperi, fortitúdo egéno in tribulatióne sua, protéctio//a túrbine, umbráculum ab æstu: spíritus enim robustórum quasi imber hiemális.//[5]//Sicut æstus in árida tumúltum superbórum humiliábis; sicut æstus in umbra//nubis cánticum fórtium réprimes.
RESPONSORIUM
(Is 25, 1. 4)
℟.//Dómine, Deus meus es tu; exaltábo te et confitébor nómini tuo,
*//Quóniam fecísti mirabília.
℣.//Factus es fortitúdo páuperi, fortitúdo egéno in tribulatióne sua.
*//Quóniam//fecísti mirabília.
LECTIO ALTERA
Ex Constitutióne dogmática//*Lumen géntium//Concílii Vaticáni secúndi de//Ecclésia
(N. 48)
De indole eschatologica Ecclesiæ peregrinantis
Ecclesia, ad quam in Christo Iesu vocámur omnes, et in qua per grátiam Dei//sanctitátem acquírimus, nónnisi in glória cælésti consummábitur, quando//advéniet tempus restitutiónis ómnium, atque cum génere humáno univérsus//quoque mundus, qui íntime cum hómine coniúngitur, et per eum ad finem suum//accédit, perfécte in Christo instaurábitur.///Christus quidem exaltátus a terra omnes traxit ad seípsum; resúrgens ex//mórtuis Spíritum suum vivificántem in discípulos immísit, et per eum Corpus//suum, quod est Ecclésia, ut universále salútis sacraméntum constítuit; sedens ad//déxteram Patris contínuo operátur in mundo, ut hómines ad Ecclésiam perdúcat//arctiúsque per eam sibi coniúngat ac próprio Córpore et Sánguine illos nutriéndo//gloriósæ vitæ suæ fáciat esse partícipes.///Restitútio ergo, quam promíssam exspectámus iam incépit in Christo,//provéhitur in missióne Spíritus Sancti, et per eum pergit in Ecclésia, in qua per//fidem de sensu quoque vitæ nostræ temporális edocémur, dum opus a Patre//nobis in mundo commíssum cum spe futurórum bonórum ad finem perdúcimus//et salútem nostram operámur.///Iam ergo fines sæculórum ad nos pervenérunt et renovátio mundi//irrevocabíliter est constitúta, atque in hoc sǽculo reáli quodam modo anticipátur://étenim Ecclésia iam in terris vera sanctitáte licet imperfécta insignítur.///Donec tamen fúerint novi cæli et nova terra, in quibus iustítia hábitat,//Ecclésia peregrínans, in suis sacraméntis et institutiónibus, quæ ad hoc ævum//pértinent, portat figúram huius sǽculi, quæ prǽterit, et ipsa inter creatúras degit,//quæ ingemíscunt et partúriunt usque adhuc et exspéctant revelatiónem filiórum//Dei.
RESPONSORIUM
(Phil 3, 20-21; Tit 2, 12)
℟.//Salvatórem exspectámus Dóminum Iesum Christum:
*//Qui transfigurábit//corpus humilitátis nostræ confórme fíeri córpori glóriæ suæ.
℣.//Sóbrie et iuste et pie vivámus in hoc sǽculo, exspectántes beátam spem et//advéntum glóriæ magni Dei.
*//Qui transfigurábit corpus humilitátis nostræ//confórme fíeri córpori glóriæ suæ.
Oratio
Deus, qui salutáre tuum cunctis terræ fínibus declarásti, tríbue, quǽsumus, ut//nativitátis eius glóriam lætánter præstolémur. Per Dóminum.
FERIA IV HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
25, 6 — 26, 6
Convivium Dei. Canticum redemptorum
[25,6]//Fáciet Dóminus exercítuum ómnibus pópulis in monte hoc convívium//pínguium, convívium vini meri, pínguium medullatórum, vini deliquáti.//[7]//Et//præcipitábit in monte isto fáciem vínculi colligáti super omnes pópulos et telam,//quam ordítus est super omnes natiónes.//[8]//Præcipitábit mortem in sempitérnum et//abstérget Dóminus Deus lácrimam ab omni fácie et oppróbrium pópuli sui//áuferet de univérsa terra, quia Dóminus locútus est.///[9]//Et dicétur in die illa: «Ecce Deus noster iste, exspectávimus eum, ut salváret//nos; iste Dóminus, sustinúimus eum: exsultábimus et lætábimur in salutári eius.//[10]//Quia requiéscet manus Dómini in monte isto». Et triturábitur Moab in loco suo,//sícuti terúntur páleæ in sterquilínio;//[11]//et exténdet manus suas in médio eius, sicut//exténdit natans ad natándum; et humiliábitur supérbia eius cum allisióne//mánuum eius.//[12]//Et firmum muniméntum murórum tuórum evértit, deiécit,//prostrávit in terram usque ad púlverem.///[26,1]//In die illa cantábitur cánticum istud in terra Iudæ: «Urbs fortis nobis in//salútem; pósuit muros et antemurále.//[2]//Aperíte portas et ingrediátur gens iusta,//quæ servat fidem.//[3]//Propósitum eius est firmum; servábis pacem, quia in te//sperávit.///[4]//Speráte in Dóminum in sǽculis ætérnis, Dóminus est petra ætérna.//[5]//Quia//evértit habitántes in excélso, civitátem sublímem humiliábit; humiliábit eam//usque ad terram, détrahet eam usque ad púlverem.//[6]//Conculcábit eam pes, pedes//páuperis, gressus egenórum».
RESPONSORIUM
(Ap 21, 3; Is 25, 8)
℟.//Audívi vocem magnam de throno dicéntem: Ecce tabernáculum Dei cum//homínibus, et habitábit cum eis:
*//Et ipsi pópuli eius erunt et ipse Deus cum eis//erit eórum Deus.
℣.//Præcipitábit Dóminus Deus mortem in sempitérnum et abstérget lácrimam//ab omni fácie.
*//Et ipsi pópuli eius erunt et ipse Deus cum eis erit eórum Deus.
LECTIO ALTERA
Ex Enarratiónibus sancti Augustíni epíscopi in Psalmos
(In Ps. 109, 1-3: CCL 40, 1601-1603)
Promissa Dei per Filium nobis præbentur
Tempus constítuit Deus promíssis suis, et tempus eis quæ promísit impléndis.///Promissiónum tempus erat témpore prophetárum usque ad Ioánnem//Baptístam; ab illo autem et deínceps usque ad finem, tempus est impléndi quæ//promíssa sunt.///Fidélis Deus qui se nostrum debitórem fecit, non áliquid a nobis accipiéndo,//sed tanta nobis promitténdo. Parum erat promíssio, étiam scripto se tenéri vóluit,//véluti fáciens nobíscum chirógraphum promissórum suórum; ut, cum ea quæ//promísit sólvere incíperet, in scriptúra promissórum considerarémus órdinem//solvendórum. Tempus ítaque prophetíæ, prædíctio erat, ut sæpe iam díximus,//promissiónum.///Promísit salútem ætérnam, et beátam vitam cum ángelis sine fine, et//hereditátem immarcescíbilem glóriam sempitérnam, dulcédinem vultus sui,//domum sanctificatiónis suæ in cælis, ex resurrectióne a mórtuis nullum deínceps//moriéndi metum. Hoc est promíssum eius tamquam finále, quo decúrrit nostra//omnis inténtio, quo cum venérimus, nihil ámplius requirámus, nihil ámplius//exigámus. Sed ad illud quod erit in fine quo órdine veniátur; neque hoc tácuit//promitténdo et prænuntiándo.///Promísit enim homínibus divinitátem, mortálibus immortalitátem,//peccatóribus iustificatiónem, abiéctis glorificatiónem.///Verúmtamen, fratres, quia incredíbile videbátur homínibus quod promittébat//Deus, ex hac mortalitáte, corruptióne, abiectióne, infirmitáte, púlvere et cínere//futúros hómines æquáles ángelis Dei, non solum scriptúram cum homínibus//fecit, ut créderent, sed étiam fídei suæ pósuit mediatórem, non quémlibet//príncipem, aut quémlibet ángelum vel archángelum, sed únicum Fílium: ut, qua//via nos perductúrus esset ad illum finem quem promísit, per eum ipsum Fílium//suum et osténderet et præbéret.///Parum enim erat Deo, si Fílium suum fáceret demonstratórem viæ; eum//ipsum viam fecit, ut per illum ires regéntem te, ambulántem per se.///Unicus ítaque Fílius Dei ventúrus ad hómines, assumptúrus hóminem, et per//id quod sumpsit futúrus homo, moritúrus, resurrectúrus, ascensúrus in cælum,//sessúrus ad déxteram Patris, et impletúrus in géntibus quæ promísit, et post//impletiónem promissórum suórum in géntibus étiam hoc impletúrus ut véniat, et//quod prærogávit éxigat, discérnat vasa iræ a vasis misericórdiæ, reddat ímpiis//quod minátus est, iustis quod pollícitus est.///Hoc ergo totum prophetándum fuit, prænuntiándum fuit, ventúrum//commendándum fuit, ut non súbito véniens horrerétur, sed créditum//exspectarétur.
RESPONSORIUM
(Mic 7, 19; Act 10, 43)
℟.//Revertétur et miserébitur nostri Deus noster;
*//Calcábit iniquitátes nostras//et proíciet in profúndum maris ómnia peccáta nostra.
℣.//Huic omnes prophétæ testimónium pérhibent, remissiónem peccatórum//accípere per nomen eius omnes qui credunt in eum.
*//Calcábit iniquitátes nostras//et proíciet in profúndum maris ómnia peccáta nostra.
Oratio
Omnípotens Deus, qui nos prǽcipis iter Christo Dómino præparáre, concéde//propítius, ut nullis infirmitátibus fatigémur, qui cæléstis médici consolántem//præséntiam sustinémus. Per Dóminum.
FERIA V HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
26, 7-21
Canticum iustorum. Promissio resurrectionis
[7]//«Sémita iusti recta est; rectum callem iusti complánas.//[8]//Et in sémita//iudiciórum tuórum, Dómine, sperávimus in te; ad nomen tuum et ad memoriále//tuum desidérium ánimæ.///[9]//Anima mea desíderat te in nocte, sed et spíritu meo in præcórdiis meis te//quæro. Cum resplendúerint iudícia tua in terra, iustítiam discent habitatóres//orbis.///[10]//Fit misericórdia ímpio, non discet iustítiam; in terra probitátis iníque gerit et//non videt maiestátem Dómini.///[11]//Dómine, exaltáta est manus tua, et non vident; vídeant confúsi zelum tuum//in pópulum, et ignis hóstium tuórum devorábit eos.///[12]//Dómine, dabis pacem nobis; ómnia enim ópera nostra operátus es nobis.//[13]//Dómine Deus noster, possedérunt nos dómini absque te; tantum in te//recordémur nóminis tui.///[14]//Mórtui non revivíscent, defúncti non resúrgent; proptérea visitásti et//contrivísti eos et perdidísti omnem memóriam eórum.///[15]//Auxísti gentem, Dómine, auxísti gentem, glorificátus es; elongásti omnes//términos terræ.///[16]//Dómine, in angústia quæsiérunt te, fudérunt incantatiónem, castigátio tua in//eis.//[17]//Sicut quæ cóncipit, cum appropinquáverit ad partum dolens clamat in//dolóribus suis, sic facti sumus a fácie tua, Dómine.///[18]//Concépimus et parturívimus, quasi pepérimus ventum. Salútes non fécimus//in terra, ídeo non nati sunt habitatóres terræ.///[19]//Revivíscent mórtui tui, interfécti mei resúrgent. Expergiscímini et laudáte,//qui habitátis in púlvere, quia ros lucis ros tuus, et terra defúnctos suos edet in//lucem.///[20]//Vade, pópulus meus, intra in cubícula tua, claude óstia tua super te,//abscóndere módicum ad moméntum, donec pertránseat indignátio.///[21]//Ecce enim Dóminus egrediétur de loco suo, ut vísitet iniquitátem habitatóris//terræ contra eum; et revelábit terra sánguinem suum et non opériet ultra//interféctos suos».
RESPONSORIUM
(Cf. Is 26, 19; Dan 12, 2)
℟.//Exspergiscímini et laudáte, qui habitátis in púlvere,
*//Quia ros lucis, ros//Dómini.
℣.//Multi de his qui dórmiunt in terra púlveris evigilábunt.
*//Quia ros lucis,//ros Dómini.
LECTIO ALTERA
Ex Sermónibus sancti Petri Chrysólogi epíscopi
(Sermo 147: PL 52, 594-595)
Amor cupit videre Deum
Videns Deus mundum labefactári timóre, contínuo agit ut cum amóre//révocet, invítet grátia, caritáte téneat et constríngat afféctu.///Hinc est quod inveterátam malis terram ábluit ulciscénte dilúvio, et Noe novi//sǽculi vocat paréntem, blando sermóne compéllit, dat familiárem fidúciam, pie//de præséntibus ínstruit, consolátur per grátiam de futúris; et iam non iussit, sed//participáto labóre una in arca claudit totíus sǽculi partum, ut societátis amor//timórem servitútis auférret, et servarétur amóre commúni quod fúerat commúni//labóre salvátum.///Hinc est quod Abraham vocat de géntibus, auget nómine, patrem fídei facit,//comitátur via, inter éxteros servat, ditat rebus, honórat triúmphis, promíssis//oppígnorat, éripit iniúriis, hospitalitáte blandítur, miríficat gérmine desperáto: ut//tot replétus bonis, tanta divínæ illéctus dulcédine caritátis, Deum dilígere//dísceret, non timére; amándo cólere, non pavéndo.///Hinc est quod Iacob fugiéntem solátur in somnis, redeúntem pro certámine//próvocat, luctatóris constríngit ampléxu; ut amáret patrem certáminis non//timéret.///Hinc est quod Móysen pátria voce vocat, patérna allóquitur caritáte, ut sit//plebis suæ liberátor, invítat.///Sed per hæc quæ memorávimus, ubi humána corda flamma divínæ caritátis//accéndit, et humánis sénsibus amóris Dei tota se fundit ebríetas, sáucia mente//cœpérunt Deum carnálibus velle óculis intuéri.///Deum, quem mundus non capit, angústus quómodo cápere póterat humánus//aspéctus? Quid erit, quid débeat, quid possit, non réspicit ius amóris. Amor//ignórat iudícium, ratióne caret, modum nescit. Amor non áccipit de//impossibilitáte solácium, non récipit de difficultáte remédium.///Amor, nisi ad desideráta perváserit, necat amántem; et ídeo vadit quo dúcitur,//non quo débeat.///Amor parit desidérium, gliscit ardóre, ardóre ad inconcéssa perténdit. Et quid//plura? Amor quod amat non potest non vidére: hinc est quod omnes sancti ómnia//quæ merúerant parva duxérunt, si Dóminum non vidérent.///Hinc est quod amor qui cupit vidére Deum, etsi non habet iudícium, habet//tamen stúdium pietátis.///Hinc est quod Móyses audet dícere://*Si invéni grátiam coram te, osténde mihi//*fáciem tuam//.///Hinc est quod álius dicit://*Osténde fáciem tuam.//Dénique et ipsi gentíles ob//hoc simulácra finxérunt, ut in ipsis erróribus óculis cérnerent quod colébant.
RESPONSORIUM
(Cf. Is 66, 13; 1 Reg 11, 36; Is 66, 14; 46, 13)
℟.//Sicut mater consolátur fílios suos, ita consolábor vos, dicit Dóminus: et de//Ierúsalem civitáte, quam elégi, véniet vobis auxílium:
*//Et vidébitis et gaudébit//cor vestrum.
℣.//Dabo in Sion salútem et in Ierúsalem glóriam meam.
*//Et vidébitis et//gaudébit cor vestrum.
Oratio
Excita, Dómine, corda nostra ad præparándas Unigéniti tui vias, ut per eius//advéntum purificátis tibi méntibus servíre mereámur. Per Dóminum.
FERIA VI HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
27, 1-13
Vinea Domini iterum culta
[1]//In die illa visitábit Dóminus in gládio suo duro et forti et grandi super//Levíathan serpéntem fugácem et super Levíathan serpéntem tortuósum et occídet//dracónem, qui in mari est.///[2]//In die illa vínea erit iucúnda; cantáte ei.//[3]//Ego Dóminus, qui servo eam; per//síngula moménta irrigábo eam. Ne forte visitétur contra eam, nocte et die servo//eam.//[4]//Indignátio non est mihi. Quis dabit mihi spinam et veprem? In prœlio//grádiar super eam, succéndam eam páriter,//[5]//nisi forte protectiónem meam//apprehéndat, fáciat pacem mecum, pacem fáciat mecum.///[6]//Diébus futúris radíces mittet Iacob, florébit et germinábit Israel, et//implébunt fáciem orbis frúctibus.//[7]//Numquid iuxta plagam percutiéntis eum//percússit eum? Aut, sicut occidúntur occísi eius, occísus est?//[8]//In mensúra punit//eum deíciens eum, impéllit in spíritu suo duro, témpore quo spirat eurus.///[9]//Idcírco super hoc dimittétur iníquitas Iacob, et hic erit omnis fructus//ablatiónis peccáti eius: ut scílicet ponat omnes lápides altáris sicut lápides calcis//comminútos, ne exstent luci et thymiatéria.//[10]//Cívitas enim muníta desoláta est,//habitáculum derelíctum et dimíssum quasi desértum; ibi pascétur vítulus et ibi//accubábit et consúmet arbústa eius.//[11]//In siccitáte frondes illíus conteréntur;//mulíeres vénient et combúrent eas. Ipse enim non est pópulus sápiens, proptérea//non miserébitur eius, qui fecit eum, et, qui formávit eum, non parcet ei.///[12]//Et erit: in die illa percútiet spicas Dóminus a Flúmine usque ad torréntem//Ægýpti; et vos congregabímini unus et unus, fílii Israel.///[13]//Et erit: in die illa clangétur in tuba magna; et vénient, qui pérditi fúerant de//terra Assyriórum et qui eiécti erant in terra Ægýpti, et adorábunt Dóminum in//monte sancto in Ierúsalem.
RESPONSORIUM
(Cf. Mt 24, 31; Is 27, 13)
℟.//Mittet Dóminus ángelos suos cum tuba magna:
*//Congregábunt ángeli//eléctos eius a quáttuor ventis, a summis cælórum usque ad términos eórum.
℣.//Et vénient et adorábunt Dóminum in monte sancto in Ierúsalem.
*//Congregábunt ángeli eléctos eius a quáttuor ventis, a summis cælórum usque ad//términos eórum.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 5, 19, 1; 20, 2; 21, 1: SCh 153, 248-250. 260-264)
De Eva et Maria
Maniféste in sua própria veniénte Dómino, et sua própria eum baiulánte//condicióne, quæ baiulátur ab ipso, et recapitulatiónem eius, quæ in ligno fuit,//inobœdiéntiæ per eam, quæ in ligno est, obœdiéntia faciénte, et seductióne illa//solúta, qua sedúcta est male illa, quæ iam viro destináta erat virgo Eva, per//veritátem qua evangelizáta est bene ab Angelo iam sub viro Virgo María.///Quemádmodum enim illa per angélicum sermónem sedúcta est, ut effúgeret//Deum, prævaricáta verbum eius; ita et hæc per angélicum sermónem//evangelizáta est, ut portáret Deum, obœdiens eius verbo. Et sicut illa sedúcta est//ut non obœdíret Deo, sic et hæc suása est obœdíre Deo, uti vírginis Evæ Virgo//María fíeret advocáta.///Omnia ergo recapítulans recapitulátus est, et advérsus inimícum nostrum//bellum próvocans, et elídens eum, qui inítio in Adam captívos dúxerat nos, et//calcans eius caput, quemádmodum habes in Génesi dixísse serpénti Deum://*Et//*inimicítiam ponam inter te et inter mulíerem et inter semen tuum et semen eius;//*ipse tuum observábit caput et tu observábis eius calcáneum//.///Ex eo enim, qui ex mulíere Vírgine habébat nasci secúndum similitúdinem//Adam, præconabátur obsérvans caput serpéntis. Et hoc est semen, de quo ait//Apóstolus in epístola quæ est ad Gálatas://*Legem factórum pósitam donec veníret//*semen cui promíssum est//.///Maniféstius autem adhuc in eádem osténdit epístola, sic dicens://*Cum autem//*venit plenitúdo témporis, misit Deus Fílium suum, factum de mulíere//. Neque//enim iuste victus fuísset inimícus, nisi ex mulíere homo esset qui vicit eum. Per//mulíerem enim hómini dominátus est ab inítio, semetípsum contrárium státuens//hómini.///Propter hoc et Dóminus semetípsum Fílium hóminis confitétur, principálem//hóminem illum, ex quo ea quæ secúndum mulíerem est plasmátio facta est, in//semetípsum recapítulans: uti, quemádmodum per hóminem victum descéndit in//mortem genus nostrum, sic íterum per hóminem victórem ascendámus in vitam.
RESPONSORIUM
(Cf. Lc 1, 26. 27. 30. 31. 32)
℟.//Missus est Gábriel ángelus ad Maríam Vírginem desponsátam Ioseph,//núntians ei verbum; et expavéscit Virgo de lúmine. Ne tímeas, María, invenísti//grátiam apud Dóminum:
*//Ecce concípies et páries et vocábitur Altíssimi Fílius.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Ecce concípies et páries et vocábitur Altíssimi Fílius.
Oratio
Concéde, quǽsumus, omnípotens Deus, plebi tuæ advéntum Unigéniti tui//cum summa vigilántia exspectáre, ut, sicut ipse dócuit auctor nostræ salútis,//accénsis lampádibus in eius occúrsum vigilántes properémus. Per Dóminum.
SABBATO HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
29, 1-8
Iudicium Dei in Ierusalem
[1]//Væ Ariel, Ariel, cívitas, quam circúmdedit David! Addite annum ad annum,//sollemnitátes evolvántur;//[2]//et circumvallábo Ariel et erit mæror et mæstítia et erit//mihi quasi Ariel.//[3]//Et circúmdabo te quasi sphæram et iáciam contra te ággerem//et muniménta ponam in obsidiónem tuam.///[4]//Humiliáberis, de terra loquéris, et de púlvere vix audiétur elóquium tuum, et//erit quasi pythónis de terra vox tua, et de humo elóquium tuum mussitábit.//[5]//Et//erit sicut pulvis ténuis multitúdo superbórum tuórum, et sicut pálea volans//multitúdo fórtium.///Erítque repénte conféstim,//[6]//a Dómino exercítuum visitáberis in tonítruo et//commotióne terræ, magno fragóre, túrbine et tempestáte et flamma ignis//devorántis.//[7]//Et erit sicut sómnium visiónis noctúrnæ multitúdo ómnium géntium,//quæ dímicant contra Ariel, et omnes, qui pugnant contra eam et contra//muniménta eius et oppressóres eius.///[8]//Et sicut sómniat esúriens, et ecce cómedit, cum autem fúerit expergefáctus,//vácua est ánima eius; et sicut sómniat sítiens, et ecce bibit et, postquam fúerit//expergefáctus, lassus adhuc sitit, et ánima eius vácua est, sic erit multitúdo//ómnium géntium dimicántium contra montem Sion.
RESPONSORIUM
(Is 54, 4; 29, 7)
℟.//Ierúsalem, noli timére, quia non confundéris,
*//Quando a Dómino//exercítuum visitáberis.
℣.//Et erit sicut sómnium visiónis noctúrnæ multitúdo ómnium géntium, quæ//dímicant contra te.
*//Quando a Dómino exercítuum visitáberis.
LECTIO ALTERA
Ex Sermónibus beáti Isaac abbátis monastérii de Stella
(Sermo 51: PL 194, 1862-1863. 1865)
De Maria et Ecclesia
Fílius Dei primogénitus est in multis frátribus, qui, cum esset natúra únicus,//grátia conciliávit sibi plures, qui cum eo sint unum.//*Dedit enim potestátem fílios//*Dei fíeri//, his qui recípiunt eum.///Factus ígitur hóminis fílius, multos fecit Dei fílios. Multos ígitur conciliávit//sibi, ut sua caritáte et potestáte únicus: qui cum carnáli generatióne in seípsis sint//plures, divína tamen regeneratióne cum ipso sunt unus.///Unus enim totus ac solus Christus caput et corpus: unus autem is uníus Dei//in cælis, et uníus matris in terris; et multi fílii, et unus fílius. Sicut namque caput//ac membra, unus fílius, et plures fílii, sic María et Ecclésia, una mater et plures;//una virgo et plures.///Utraque mater, útraque virgo; útraque de eódem Spíritu sine libídine//cóncipit; útraque Deo Patri sine peccáto prolem fundit. Illa absque omni peccáto//córpori caput péperit; ista in ómnium peccatórum remissióne cápiti corpus//édidit. Utraque Christi mater, sed neutra sine áltera totum parit.///Unde in Scriptúris divínitus inspirátis, quod de vírgine matre Ecclésia//universáliter, hoc de vírgine María singuláriter; et quod de vírgine matre María//speciáliter, id de vírgine matre Ecclésia generáliter iure intellégitur, et cum de//altérutra sermo téxitur, fere permíxtim et indifferénter de utráque senténtia//intellégitur.///Unaquǽque étiam fidélis ánima, Verbi Dei sponsa, Christi mater, fília et//soror, virgo et fecúnda suápte ratióne intellégitur. Dícitur ergo universáliter pro//Ecclésia, et speciáliter pro María, singuláriter quoque pro fidéli ánima, ab ipsa//Dei sapiéntia, quod Patris est Verbum.///Unde et séquitur://*Et in hereditáte Dómini morábor//. Heréditas enim Dómini,//universáliter Ecclésia, speciáliter María, singuláriter quæque fidélis ánima. In//tabernáculo úteri Maríæ morátus est Christus novem ménsibus; in tabernáculo//fídei Ecclésiæ usque ad consummatiónem sǽculi; in cognitióne et dilectióne//fidélis ánimæ in sǽcula sæculórum morábitur.
RESPONSORIUM
(Lev 26, 11-12; 2 Cor 6, 16)
℟.//Ponam tabernáculum meum in médio vestri et non abominábitur vos//ánima mea:
*//Ambulábo inter vos et ero Deus vester vosque éritis pópulus meus.
℣.//Vos estis templum Dei vivi, sicut dicit Deus.
*//Ambulábo inter vos et ero//Deus vester vosque éritis pópulus meus.
Oratio
Oriátur, quǽsumus, omnípotens Deus, in córdibus nostris splendor glóriæ//tuæ, ut, omni noctis obscuritáte subláta, fílios nos esse lucis Unigéniti tui//maniféstet advéntus. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
29, 13-24
Iudicium Domini nuntiatur
Hæc dicit Dóminus Deus://[13]//«Eo quod appropínquat pópulus iste ore suo et//lábiis suis gloríficat me, cor autem eius longe est a me, et est timor eórum erga//me velut mandátum hóminum percéptum,//[14]//ídeo ecce ego addam ut//admiratiónem fáciam pópulo huic miráculo grandi et stupéndo: períbit sapiéntia//sapiéntium eius, et prudéntia prudéntium eius abscondétur».///[15]//Væ, qui profúnde a Dómino consílium abscóndunt, quorum sunt in ténebris//ópera, et dicunt: «Quis videt nos, et quis novit nos?».///[16]//Pervérsa cogitátio vestra! Numquid quasi lutum reputábitur fígulus, ut dicat//opus factóri suo: «Non fecísti me»; et figméntum dicat fictóri suo: «Non//intéllegis?».///[17]//Nonne adhuc in módico et in brevi convertétur Líbanus in hortum, et hortus//in saltum reputábitur?//[18]//Et áudient in die illa surdi verba libri, et de ténebris et//calígine óculi cæcórum vidébunt.///[19]//Et addent mites in Dómino lætítiam, et paupérrimi hóminum in Sancto//Israel exsultábunt;//[20]//quóniam defécit, qui prævalébat, consummátus est illúsor, et//succísi sunt omnes, qui vigilábant super iniquitátem,//[21]//qui peccáre faciébant//hómines in verbo et arguéntem in porta supplantábant et deiecérunt inánibus//verbis iustum.///[22]//Propter hoc hæc dicit Dóminus ad domum Iacob, qui redémit Abraham://«Non modo confundétur Iacob, nec modo vultus eius erubéscet;//[23]//sed, cum//víderit ópera mánuum meárum, in médio sui sanctificábunt nomen meum et//sanctificábunt Sanctum Iacob et Deum Israel pavébunt,//[24]//et scient errántes spíritu//sapiéntiam, et mussitatóres discent doctrínam».
RESPONSORIUM
(Is 29, 18. 19; cf. Mt 11, 4. 5)
℟.//Audient in die illa surdi verba libri et de ténebris et calígine óculi cæcórum//vidébunt
*//Et paupérrimi hóminum in Sancto Israel exsultábunt.
℣.//Eúntes renuntiáte Ioánni quæ audítis et vidétis: cæci vident, claudi//ámbulant, surdi áudiunt, páuperes evangelizántur.
*//Et paupérrimi hóminum in//Sancto Israel exsultábunt.
LECTIO ALTERA
Ex Sermónibus sancti Augustíni epíscopi
(Sermo 293, 3: PL 38, 1328-1329)
Vox Ioannes, Verbum Christus
Vox Ioánnes, Dóminus autem//*in princípio erat Verbum//. Ioánnes vox ad//tempus, Christus Verbum in princípio ætérnum. Tolle verbum, quid est vox? Ubi//nullus est intelléctus, inánis est strépitus. Vox sine verbo aurem pulsat, cor non//ædíficat.///Verúmtamen in ipso corde nostro ædificándo advertámus órdinem rerum. Si//cógito quid dicam, iam verbum est in corde meo: sed loqui ad te volens, quæro//quemádmodum sit étiam in corde tuo, quod iam est in meo.///Hoc quærens quómodo ad te pervéniat, et in corde tuo insídeat verbum quod//iam est in corde meo, assúmo vocem, et assúmpta voce loquor tibi: sonus vocis//ducit ad te intelléctum verbi: et cum ad te duxit sonus vocis intelléctum verbi,//sonus quidem ipse pertránsit; verbum autem quod ad te sonus perdúxit, iam est//in corde tuo, nec recéssit a meo.///Sonus ergo, transácto verbo ad te, nonne tibi vidétur dícere sonus ipse,//*Illum//*opórtet créscere, me autem mínui?//Sonus vocis strépuit in ministérium, et ábiit,//quasi dicens,//*Hoc gáudium meum complétum est//. Verbum teneámus, verbum//medúllitus concéptum non amittámus.///Vis vidére vocem transeúntem, et Verbi divinitátem manéntem? Baptísmus//Ioánnis modo ubi est? Ministrávit, et ábiit. Christi nunc baptísmus frequentátur.//Omnes in Christum crédimus, salútem in Christo sperámus: hoc sónuit vox.///Nam quia discérnere diffícile est a voce verbum, et ipse Ioánnes putátus est//Christus. Vox verbum putáta est: sed agnóvit se vox, ne offénderet verbum.//*Non//*sum//, inquit,//*Christus, nec Elías, nec prophéta//. Respónsum est,//*Tu ergo quis es?//*Ego sum//, inquit,//*vox clamántis in erémo, paráte viam Dómino. Vox clamántis in//*erémo//, vox rumpéntis siléntium.//*Paráte viam Dómino//, tamquam díceret: Ego//ídeo sono, ut illum in cor introdúcam: sed quo introdúcam non dignátur veníre,//nisi viam præparétis.///Quid est://*Viam paráte//, nisi cóngrue supplicáte? Quid est://*Viam paráte//, nisi//humíliter cogitáte? Ab ipso accípite humilitátis exémplum. Putátur Christus,//dicit se non esse quod putátur, nec ad suum fastum errórem assúmit aliénum.///Si díceret: Ego sum Christus, quam facíllime crederétur, qui, ántequam//díceret, credebátur? Non dixit: agnóvit se, distínxit se, humiliávit se.///Vidit ubi habéret salútem; lucérnam se intelléxit, et ne exstinguerétur vento//supérbiæ, tímuit.
RESPONSORIUM
(Cf. Io 3, 30; 1, 27; Mc 1, 8)
℟.//Me opórtet mínui, illum autem créscere: qui autem post me venit, ante me//factus est:
*//Cuius non sum dignus corrígiam calceamentórum sólvere.
℣.//Ego baptizávi vos aqua: ille autem baptizábit vos Spíritu Sancto.
*//Cuius//non sum dignus corrígiam calceamentórum sólvere.
Oratio
Deus, qui cónspicis pópulum tuum nativitátis domínicæ festivitátem fidéliter//exspectáre, præsta, quǽsumus, ut valeámus ad tantæ salútis gáudia perveníre et//ea votis sollémnibus álacri semper lætítia celebráre. Per Dóminum.
FERIA II HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
30, 18-26
Felicitas futura promittitur
[18]//Exspéctat Dóminus, ut misereátur vestri, et ídeo exaltábitur parcens vobis,//quia Deus iudícii Dóminus; beáti omnes, qui exspéctant eum.///[19]//Nam, pópule Sion, qui hábitas in Ierúsalem, plorans nequáquam plorábis://míserans miserébitur tui ad vocem clamóris tui; statim ut audíerit, respondébit//tibi.///[20]//Et dabit vobis Dóminus panem angústiæ et aquam afflictiónis, sed non//ámplius avolábit a te doctor tuus; et erunt óculi tui vidéntes præceptórem tuum,//[21]//et aures tuæ áudient verbum post tergum monéntis: «Hæc via, ambuláte in ea»,//si declinavéritis ad déxteram vel ad sinístram.///[22]//Et contaminábis láminas sculptílium argentórum tuórum et vestiméntum//conflátilis áurei tui; dispérges ea sicut immundítiam menstruátæ: «Egrédere»//dices ei.///[23]//Et dabit plúviam sémini tuo, quod semináveris in terra, et panis frugum//terræ erit ubérrimus et pinguis; pascétur pecus tuum in die illo, agnus in páscuis//spatiósis,//[24]//et boves tui et ásini, qui operántur terram, commíxtum migma//cómedent ventilátum in pala et ventilábro.///[25]//Et erunt super omnem montem excélsum et super omnem collem elevátum//rivi curréntium aquárum in die interfectiónis multórum, cum cecíderint turres.///[26]//Et erit lux lunæ sicut lux solis et lux solis erit septemplíciter sicut lux//septem diérum in die, qua alligáverit Dóminus vulnus pópuli sui et percussúram//plagæ eius sanáverit.
RESPONSORIUM
(Cf. Is 30, 26. 18; Ps 26 (27), 14)
℟.//In illa die alligábit Dóminus vulnus pópuli sui, et percussúram plagæ eius//sanábit Deus iudícii:
*//Beáti omnes qui exspéctant eum.
℣.//Exspécta Dóminum, viríliter age et confortétur cor tuum et sústine//Dóminum.
*//Beáti omnes qui exspéctant eum.
LECTIO ALTERA
Ex Tractátu Guillélmi abbátis monastérii Sancti Theodoríci De contemplándo//Deo
(Nn. 9-11: SCh 61, 90-96)
Prior ipse dilexit nos
Tu vere solus es Dóminus, cuius dominári super nos, hoc est salváre nos;//nostrum vero servíre tibi nihil est áliud quam a te salvári.///Quæ est enim salus tua, o Dómine, cuius est salus, et super pópulum tuum//benedíctio tua, nisi quod a te accípimus ut amémus te, vel amémur a te?///Idcírco, Dómine, Fílium déxteræ tuæ, hóminem quem confirmásti tibi,//Iesum, id est Salvatórem, appellári voluísti,//*ipse enim salvum fáciet pópulum//*suum a peccátis eórum//, et//*non est álius in quo sit salus//; qui dócuit nos amáre se,//cum usque ad mortem crucis prior diléxit nos, amándo et diligéndo súscitans nos//ut amémus eum, qui prior usque in finem diléxit nos.///Et sic plane, sic est: amásti nos prior, ut amarémus te; non quod egéres amári//a nobis, sed quia id, ad quod nos fecísti, esse non poterámus, nisi amándo te.///Ideo//*multifáriam multísque modis olim locútus pátribus in prophétis,//*novíssime diébus istis locútus es nobis in Fílio//, in Verbo tuo: quo//*cæli firmáti//*sunt, et spíritu oris eius omnis virtus eórum//.///Loqui tuum in Fílio tuo, non áliud fuit, quam in sole, id est in manifésto,//pónere, quantum et quómodo nos amásti, qui//*próprio Fílio tuo non pepercísti,//*sed pro nobis ómnibus eum tradidísti//; qui étiam//*diléxit nos, et trádidit//*semetípsum pro nobis//.///Hoc est Verbum tuum ad nos, Dómine, hic//*omnípotens sermo: qui, dum//*médium siléntium//, profúndum scílicet erróris,//*tenérent ómnia, a regálibus//*sédibus venit, durus errórum debellátor, dulcis amóris commendátor//.///Et quicquid fecit, quicquid dixit in terra, usque ad oppróbria, usque ad sputa//et álapas, usque ad crucem et sepúlcrum, non fuit nisi loqui tuum nobis in Fílio://amóre tuo próvocans, et súscitans ad te amórem nostrum.///Sciébas enim, creátor animárum, Deus, in animábus filiórum hóminum cogi//non posse, sed provocári oportére afféctum istum. Simul étiam quia ubi coáctio,//iam nec libértas; ubi non libértas, nec iustítia.///Voluísti ergo ut amarémus te, qui nec iuste poterámus salvári, nisi amarémus//te; nec amáre te poterámus, nisi procéderet a te. Ergo, Dómine, sicut Apóstolus//amóris tui dicit, et nos iam díximus, prior dilexísti nos; et prior díligis omnes//dilectóres tuos.///Sed nos te dilígimus afféctu amóris a te nobis índito. Sed amor tuus bónitas//tua est, summe bone et summum bonum, Spíritus Sanctus a Patre procédens et//Fílio: qui ab inítio creatúræ superfértur super aquas, id est, mentes filiórum//hóminum fluitántes, ómnibus se ófferens, ómnia ad se trahens, inspirándo,//aspirándo, nóxia arcéndo, providéndo utília, Deum nobis et nos úniens Deo.
RESPONSORIUM
(Is 54, 10)
℟.//Misericórdia mea non recédet a te et fœdus pacis meæ non movébitur;
*//Univérsi fílii tui erunt discípuli Dómini et magna erit pax fíliis tuis.
℣.//Ergo Dóminus Deus tuus, docens te utília, gubérnans te in via qua//ámbulas.
*//Univérsi fílii tui erunt discípuli Dómini et magna erit pax fíliis tuis.
Oratio
Voci nostræ, quǽsumus, Dómine, aures tuæ pietátis accómmoda et cordis//nostri ténebras grátia Fílii tui nos visitántis illústra. Per Dóminum.
FERIA III HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
30, 27-33; 31, 4-9
Salvatio Ierusalem de Assyriis
[30,27]//Ecce nomen Dómini venit de longínquo, ardens furor eius et gravis eius//fragor; lábia eius repléta sunt indignatióne et lingua eius quasi ignis dévorans.//[28]//Spíritus eius velut torrens inúndans, usque ad collum pertíngens, ad cribrándas//gentes in cribro funésto, et frenum dolósum in maxíllis populórum.///[29]//Cánticum erit vobis sicut nox sanctificátæ sollemnitátis et lætítia cordis//sicut eius, qui ad sonum tíbiæ pergit in montem Dómini, ad petram Israel.//[30]//Et//audítam fáciet Dóminus glóriam vocis suæ et terrórem bráchii sui osténdet in//comminatióne furóris et flamma ignis devorántis, in túrbine et in imbre et in//lápide grándinis.///[31]//A voce enim Dómini pavébit Assýrius virga percússus.//[32]//Et erit omnis ictus//báculi percutiéntis, quem requiéscere fáciet Dóminus super eum in týmpanis et//cítharis, et in bellis agitátis expugnábit eos.//[33]//Præparáta est enim ab heri Topheth,//præparáta, profúnda et dilatáta, in pyra eius ignis et ligna multa; flatus Dómini//sicut torrens súlphuris succéndit eam.///[31,4]//Quia hæc dicit Dóminus ad me: «Quómodo si rugit leo et cátulus leónis//super prædam suam, cum occúrrerit ei multitúdo pastórum, a voce eórum non//formidábit et a multitúdine eórum non pavébit, sic descéndet Dóminus//exercítuum, ut prœliétur super montem Sion et super collem eius.//[5]//Sicut aves//volántes, sic próteget Dóminus exercítuum Ierúsalem, prótegens et líberans,//parcens et salvans».///[6]//Convertímini ad eum, a quo pénitus recesserátis, fílii Israel.//[7]//In die enim illa//abíciet vir, idóla argéntea sua et idóla áurea sua, quæ fecérunt vobis manus//vestræ in peccátum;//[8]//et cadet Assýria in gládio non viri, et gládius non hóminis//vorábit eum, et fúgiet a fácie gládii, et iúvenes eius vectigáles erunt.//[9]//Et fortitúdo//eius præ terróre transíbit, et pavébunt signum príncipes eius, dixit Dóminus,//cuius ignis est in Sion, et camínus eius in Ierúsalem.
RESPONSORIUM
(Is 31, 4. 5; 30, 29)
℟.//Descéndet Dóminus exercítuum super montem Sion:
*//Sicut aves//volántes, sic próteget Dóminus Ierúsalem, parcens et salvans.
℣.//Cánticum erit vobis sicut nox sanctificátæ sollemnitátis et lætítia cordis.
*//Sicut aves volántes, sic próteget Dóminus Ierúsalem, parcens et salvans.
LECTIO ALTERA
E Libro De imitatióne Christi
(Lib. 2, cap. 2-3)
De humilitate et pace
Non magni pendas, quis pro te, vel contra te sit: sed hoc age et cura, ut Deus//tecum sit in omni re quam facis.///Hábeas consciéntiam bonam et Deus bene te defensábit.///Quem enim Deus adiuváre volúerit, nullíus pervérsitas nocére póterit.///Si tu scis tacére et pati, vidébis procul dúbio auxílium Dómini.///Ipse novit tempus et modum liberándi te, et ídeo te debes illi resignáre.///Dei est adiuváre, et ab omni confusióne liberáre.///Sæpe valde prodest, ad maiórem humilitátem servándam, quod deféctus//nostros álii sciunt et redárguunt.///Quando homo pro deféctibus suis se humíliat, tunc facíliter álios placat, et//léviter satísfacit sibi irascéntibus.///Húmilem Deus prótegit et líberat, húmilem díligit et consolátur: húmili//hómini se inclínat, húmili largítur grátiam magnam, et post eius depressiónem,//levat ad glóriam.///Húmili sua secréta revélat, et ad se dúlciter trahit et invítat.///Húmilis, accépta confusióne, satis bene est in pace: quia stat in Deo, et non//in mundo.///Non réputes te áliquid profecísse, nisi ómnibus inferiórem te esse séntias.///Tene te primo in pace, et tunc póteris álios pacificáre.///Homo pacíficus magis prodest, quam bene doctus.///Homo passionátus étiam bonum in malum trahit, et facíliter malum credit.///Bonus pacíficus homo ómnia ad bonum convértit.///Qui bene in pace est, de nullo suspicátur. Qui autem male conténtus est et//commótus, váriis suspiciónibus agitátur: nec ipse quiéscit, nec álios quiéscere//permíttit.///Dicit sæpe quod dícere non debéret; et omíttit quod sibi magis fácere//expedíret.///Consíderat quod álii fácere tenéntur: et néglegit quod ipse tenétur.///Habe ergo primo zelum super teípsum, et tunc iuste zeláre póteris étiam//próximum tuum.///Tu bene scis facta tua excusáre et coloráre, et aliórum excusatiónes non vis//recípere.///Iústius esset, ut te accusáres, et fratrem tuum excusáres.///Si portári vis, porta et álium.
RESPONSORIUM
(Ps 24 (25), 9-10; Zac 7, 9)
℟.//Díriget Dóminus mansuétos in iudício: docébit mites vias suas.
*//Univérsæ viæ Dómini misericórdia et véritas, custodiéntibus testaméntum eius.
℣.//Iudícium verum iudicáte et misericórdiam et miseratiónes fácite//unusquísque cum fratre suo.
*//Univérsæ viæ Dómini misericórdia et véritas,//custodiéntibus testaméntum eius.
Oratio
Deus, qui novam creatúram per Unigénitum tuum nos esse fecísti, in ópera//misericórdiæ tuæ propítius intuére et in advéntu Fílii tui ab ómnibus nos máculis//vetustátis emúnda. Per Dóminum.
DIE 17 DECEMBRIS
Ad Officium lectionis
LECTIO PRIOR
De libro Isaíæ prophétæ
45, 1-13
Salus Israel per Cyrum
[1]//Hæc dicit Dóminus de uncto suo Cyro: «Apprehéndi déxteram eius, ut//subíciam ante fáciem eius gentes et dorsa regum vertam et apériam coram eo//iánuas; et portæ non claudéntur.///[2]//Ego ante te ibo et montes humiliábo; portas ǽreas cónteram et vectes férreos//confríngam.//[3]//Et dabo tibi thesáuros abscónditos et divítias occúltas, ut scias quia//ego Dóminus, qui vocávi te nómine tuo, Deus Israel.///[4]//Propter servum meum Iacob et Israel eléctum meum, et vocávi te nómine//tuo; designávi te, et non cognovísti me.//[5]//Ego Dóminus, et non est ámplius: extra//me non est Deus. Accínxi te, et non cognovísti me,//[6]//ut sciant ab ortu solis et ab//occidénte quóniam absque me nullus est. Ego Dóminus, et non est alter,//[7]//formans lucem et creans ténebras, fáciens pacem et creans malum: ego Dóminus//fáciens ómnia hæc.///[8]//Roráte, cæli, désuper, et nubes pluant iustítiam; aperiátur terra et gérminet//salvatiónem; et iustítia oriátur simul: ego Dóminus creávi eam».///[9]//Væ, qui contradícit fictóri suo, testa de vasis fictílibus terræ! Numquid dicet//lutum fígulo suo: «Quid facis?» et «Opus tuum absque mánibus est?».//[10]//Væ, qui//dicit patri: «Quid géneras?» et mulíeri: «Quid párturis?».///[11]//Hæc dicit Dóminus, Sanctus Israel, plastes eius: «Numquid ventúra//interrogátis me super fílios meos et super opus mánuum meárum mandátis mihi?//[12]//Ego feci terram et hóminem super eam creávi ego; manus meæ tetendérunt//cælos, et omni milítiæ eórum mandávi.//[13]//Ego suscitávi eum in iustítia et omnes//vias eius dírigam; ipse ædificábit civitátem meam et captivitátem meam dimíttet//non in prétio neque in munéribus», dicit Dóminus exercítuum.
RESPONSORIUM
(Cf. Is 45, 8; cf. 16, 1)
℟.//Roráte, cæli, désuper et nubes pluant Iustum:
*//Aperiátur terra et gérminet//Salvatórem.
℣.//Emítte Agnum, Dómine, dominatórem terræ, de Petra desérti ad montem//fíliæ Sion.
*//Aperiátur terra et gérminet Salvatórem.
LECTIO ALTERA
Ex Epístolis sancti Leónis Magni papæ
(Ep. 31, 2-3: PL 54, 791-793)
Sacramentum reconciliationis nostræ
Nihil prodest Dóminum nostrum, Beátæ Maríæ Vírginis fílium, verum//perfectúmque hóminem dícere, si non illíus géneris homo créditur, cuius in//Evangélio prædicátur.///Dicit enim Matthǽus://*Liber generatiónis Iesu Christi fílii David, fílii//*Abraham//; et ita humánæ oríginis órdinem séquitur, ut generatiónum líneas usque//ad Ioseph, cui mater Dómini erat desponsáta, dedúcat.///Lucas vero, retrórsum successiónum gradus rélegens, ad ipsum humáni//géneris príncipem redit, ut Adam primum et Adam novíssimum eiúsdem//osténdat esse natúræ.///Potúerat quippe omnipoténtia Fílii Dei sic ad docéndos iustificandósque//hómines apparére, quómodo et patriárchis et prophétis in spécie carnis appáruit,//cum aut luctámen íniit, aut sermónem conséruit, cumve offícia hospitalitátis non//ábnuit, vel étiam appósitum cibum sumpsit.///Sed illæ imágines huius hóminis erant índices, cuius veritátem ex//præcedéntium patrum stirpe suméndam significatiónes mýsticæ nuntiábant.///Et ídeo sacraméntum reconciliatiónis nostræ, ante témpora ætérna//dispósitum, nullæ implébant figúræ, quia nondum supervénerat Spíritus Sanctus//in Vírginem, nec virtus Altíssimi obumbráverat ei; ut intra intemeráta víscera,//ædificánte sibi Sapiéntia domum, Verbum caro fíeret; et, forma Dei ac forma//servi in unam conveniénte persónam, Creátor témporum nascerétur in témpore;//et, per quem facta sunt ómnia, ipse inter ómnia gignerétur.///Nisi enim novus homo, factus//*in similitúdinem carnis peccáti//, nostram//suscíperet vetustátem, et, consubstantiális Patri, consubstantiális esse dignarétur//et matri, naturámque sibi nostram solus a peccáto liber uníret, sub iugo diáboli//generáliter tenerétur humána captívitas; nec uti possémus triumphántis victória,//si extra nostram esset consérta natúram.///De hac autem participatióne mirábili sacraméntum nobis regeneratiónis//illúxit, ut per ipsum Spíritum, per quem Christum et concéptus est et natus, étiam//nos spiritáli rursus orígine nascerémur.///Propter quod ab Evangelísta de credéntibus dícitur://*Qui non ex sanguínibus,//*neque ex voluntáte carnis, neque ex voluntáte viri, sed ex Deo nati sunt//.
RESPONSORIUM
(Cf. Is 11, 10; Lc 1, 32)
℟.//Ecce radix Iesse descéndet in salútem populórum, ipsum gentes//deprecabúntur:
*//Et erit nomen eius gloriósum.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Et erit nomen eius gloriósum.
Oratio
Deus, humánæ cónditor et redémptor natúræ, qui Verbum tuum in útero//perpétuæ virginitátis carnem assúmere voluísti, réspice propítius ad preces//nostras, ut Unigénitus tuus, nostra humanitáte suscépta, nos divíno suo consórtio//sociáre dignétur. Per Dóminum.
DIE 18 DECEMBRIS
Ad Officium lectionis
LECTIO PRIOR
De libro Isaíæ prophétæ
46, 1-13
Dominus idolis Babylonis opponitur
[1]//Cóncidit Bel, incurvávit se Nabo; fuérunt simulácra eórum béstiis et//iuméntis. Státuæ vestræ portántur, ónera lassis.//[2]//Se incurvavérunt et concidérunt//simul; non potuérunt salváre onus et ipsi in captivitátem ibunt.///[3]//Audíte me, domus Iacob et omne resíduum domus Israel, qui portámini ab//útero, qui gestámini a vulva.//[4]//Usque ad senéctam ego ipse et usque ad canos ego//portábo; et ego feci et ego feram, ego portábo et salvábo.///[5]//Cui assimilátis me et adæquátis et comparátis me, et érimus símiles?//[6]//Qui//effúndunt aurum de sácculo et argéntum statéra pónderant, condúcunt auríficem,//ut fáciat deum, et prócidunt et adórant.//[7]//Portant illum in úmeris gestántes et//ponéntes in loco suo; et stabit ac de loco suo non movébitur; sed et si quis clamat//ad eum, non respóndet; de tribulatióne eius non salvábit eum.///[8]//Mementóte istud et confundámini; redíte, prævaricatóres, ad cor.//[9]//Recordámini prióris sǽculi, quóniam ego sum Deus, et non est ultra Deus, nec//est símilis mei.///[10]//Annúntians ab exórdio novíssimum, et ab inítio, quæ necdum facta sunt,//dicens: «Consílium meum stabit et omnem voluntátem meam fáciam».//[11]//Vocans//ab oriénte avem rapácem et de terra longínqua virum consílii mei; et locútus sum//et addúcam illud, decrévi et fáciam illud.///[12]//Audíte me, duri corde, qui longe estis a iustítia.//[13]//Prope feci iustítiam meam,//non elongábitur; et salus mea non morábitur: et dabo in Sion salútem et Israéli//glóriam meam.
RESPONSORIUM
(Is 46, 12. 13)
℟.//Audíte me, duri corde, qui longe estis a iustítia:
*//Dabo in Sion salútem et//Israéli glóriam meam.
℣.//Prope feci iustítiam meam, non elongábitur et salus mea non morábitur.
*//Dabo in Sion salútem et Israéli glóriam meam.
LECTIO ALTERA
Ex Epístola ad Diognétum
(Cap. 8, 5 — 9, 5: Funk 1, 325-327)
Deus caritatem suam per Filium revelavit
Hóminum quisquam nec vidit Deum nec notum fecit, sed ipse sese osténdit.//Osténdit se autem per fidem, cui soli Deum vidére concéssum est. Nam Dóminus//et ópifex ómnium Deus, qui ómnia fecit et suo quæque órdine dispósuit, non//solum hóminum amans fuit, sed étiam pátiens. Erat autem semper talis et est et//erit, benígnus et bonus et iræ expers et verax, et quidem solus bonus est;//postquam autem mente concépit magnum áliquid et ineffábile, communicávit//cum solo Fílio.///Quámdiu ígitur in occúlto retinébat et custodiébat sápiens suum consílium,//neglégere nos et non curáre videbátur; postquam vero per diléctum Fílium//revelávit et patefécit quæ inde ab inítio erant præparáta, ómnia simul prǽbuit//nobis, et frui suis benefíciis et vidére et intellégere, quæ quis nostrum umquam//exspectásset?///Postquam ígitur ómnia iam apud se cum Fílio dispósuit, usque ad supérius//tempus sivit nos secúndum arbítrium nostrum inordinátis mótibus ferri,//voluptátibus et cupiditátibus a recta via abdúctos; non quod ullo modo gaudéret//peccátis nostris, sed ea tólerans, neque quod illud iniquitátis tempus approbáret,//sed præsens tempus iustítiæ creans, ut cum illo témpore convícti essémus e//própriis opéribus indígni esse vita, nunc Dei benígnitas nos ea dignarétur, et,//cum maniféstum fecissémus, ex eo, quod in nobis est, nos non posse íngredi in//regnum Dei, poténtia Dei id posse nobis darétur.///Cum autem compléta esset iniustítia nostra et plene maniféstum factum//esset, mercédem eius supplícium et mortem imminére, advenissétque tempus,//quod Deus præstitúerat ad suam deínceps benignitátem ac poténtiam//declarándam (o imménsam humanitátem et caritátem Dei!), nos ódio non hábuit//neque reiécit neque ultus est, sed patiénter tulit, sustínuit, míserans ipse peccáta//nostra suscépit, próprium ipse Fílium dedit prétium redemptiónis pro nobis,//sanctum pro iníquis, mali expértem pro malis, iustum pro iniústis,//incorruptíbilem pro corruptibílibus, immortálem pro mortálibus. Quid enim áliud//peccáta nostra pótuit tégere quam illíus iustítia? In quo álio iníqui nos et ímpii//iustificári potúimus quam in solo Fílio Dei?///O dulcem permutatiónem, o impervestigábilem institutiónem, o inexspectáta//benefícia: ut iníquitas quidem multórum abscondátur in uno iusto, iustítia autem//uníus multos iniústos iustíficet!
RESPONSORIUM
(Act 4, 12; Is 9, 6)
℟.//Non est in álio áliquo salus;
*//Nec enim áliud nomen est sub cælo datum//homínibus, in quo opórtet nos salvos fíeri.
℣.//Vocábitur nomen eius admirábilis Consiliárius, Deus fortis, Pater//æternitátis, Princeps pacis.
*//Nec enim áliud nomen est sub cælo datum//homínibus, in quo opórtet nos salvos fíeri.
Oratio
Concéde, quǽsumus, omnípotens Deus, ut, qui sub peccáti iugo ex vetústa//servitúte deprímimur, exspectáta Unigéniti tui nova nativitáte liberémur. Per//Dóminum.
DIE 19 DECEMBRIS
Ad Officium lectionis
LECTIO PRIOR
De libro Isaíæ prophétæ
47, 1. 3 b-15
Lamentatio super Babylonem
[1]//Descénde, sede in púlvere, virgo fília Bábylon; sede in terra sine sólio, fília//Chaldæórum, quia ultra non vocáberis mollis et ténera.//[3b]//«Ultiónem cápiam,//némini parcam»,//[4]//dicit Redémptor noster, Dóminus exercítuum nomen illíus,//Sanctus Israel.///[5]//Sede tacens et intra in ténebras, fília Chaldæórum, quia non vocáberis ultra//dómina regnórum.///[6]//Irátus sum super pópulum meum, contaminávi hereditátem meam et dedi//eos in manu tua; non posuísti eis misericórdias, super senem aggravásti iugum//tuum valde//[7]//et dixísti: «In sempitérnum ero dómina». Non posuísti hæc super cor//tuum, neque recordáta es novíssimi tui.///[8]//Et nunc audi hæc, delicáta, quæ hábitas confidénter, et dicis in corde tuo://«Ego, et præter me non est áltera, non sedébo vídua et orbitátem ignorábo».//[9]//Vénient tibi duo hæc súbito in die una, órbitas et vidúitas; repénte venérunt//super te propter multitúdinem maleficiórum tuórum, propter abundántiam//incantatiónum tuárum.///[10]//Et fidúciam habuísti in malítia tua et dixísti: «Non est qui vídeat me».//Sapiéntia tua et sciéntia tua, hæc decépit te. Et dixísti in corde tuo: «Ego, et//præter me non est áltera».//[11]//Véniet super te malum, et néscies avértere; et írruet//super te calámitas, quam non póteris expiáre; véniet super te repénte miséria,//quam néscies.///[12]//Sta cum incantatiónibus tuis et cum multitúdine maleficiórum tuórum, in//quibus laborásti ab adulescéntia tua: forte póteris iuvári, forte terrébis.//[13]//Defecísti//in multitúdine consiliórum tuórum; stent et salvent te, qui metiúntur cælum, qui//contemplántur sídera et annúntiant síngulis novilúniis ventúra tibi.///[14]//Ecce facti sunt quasi stípula, ignis combússit eos. Non liberábunt seípsos de//manu flammæ; non sunt prunæ, quibus calefíant, nec focus, ut sédeant ad eum.//[15]//Sic fiunt tibi incantatóres tui, in quibuscúmque laborásti ab adulescéntia tua;//unusquísque in via sua errat, non est qui salvet te.
RESPONSORIUM
(Is 49, 13; 47, 4)
℟.//Laudáte, cæli, et exsúlta terra; iubiláte, montes, laudem:
*//Quia Dóminus//páuperum suórum miserétur.
℣.//Redémptor noster, Dóminus exercítuum nomen illíus, Sanctus Israel.
*//Quia Dóminus páuperum suórum miserétur.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 3, 20, 2-3: SCh 34, 342-344)
Œconomia Incarnationis redemptricis
Glória hóminis Deus; operatiónis vero Dei et omnis sapiéntiæ eius et virtútis//receptáculum homo.///Quemádmodum médicus in iis qui ægrótant probátur, sic et Deus in//homínibus manifestátur. Quaprópter et Paulus ait://*Conclúsit autem Deus ómnia//*in incredulitáte, ut ómnium misereátur//; dicens hoc de hómine, qui fuit//inobáudiens Deo et proiéctus de immortalitáte, dehinc misericórdiam consecútus//est, per Fílium Dei eam quæ est per ipsum percípiens adoptiónem.///Hic enim tenens sine inflatióne et iactántia veram glóriam de iis quæ facta//sunt et de eo qui fecit, qui est potentíssimus ómnium Deus quique ómnibus ut//sint prǽstitit, et manens in dilectióne eius et subiectióne et gratiárum actióne,//maiórem ab eo glóriam percípiet, provéctus accípiens dum consímilis fiat eius//qui pro eo mórtuus est.///Quóniam et ipse//*in similitúdinem carnis peccáti//factus est, uti condemnáret//peccátum et iam quasi condemnátum proíceret illud extra carnem, provocáret//autem in similitúdinem suam hóminem,//*imitatórem//eum assígnans Deo et in//patérnam impónens régulam ad vidéndum Deum et cápere Patrem donans://Verbum Dei quod habitávit in hómine et//*Fílius hóminis//factus est, ut assuésceret//hóminem percípere Deum et assuésceret Deum habitáre in hómine, secúndum//plácitum Patris.///Propter hoc ergo//*signum//salútis nostræ eum, qui ex//*Vírgine Emmánuel//est,//*ipse dedit Dóminus//, quóniam//*ipse Dóminus//erat//*qui salvábat eos//, quia per//semetípsos non habébant salvári; et propter hoc Paulus infirmitátem hóminis//annúntians ait://*Scio enim quóniam non inhábitat in carne mea bonum//,//signíficans quóniam non a nobis sed a Deo est bonum salútis nostræ; et íterum://*Miser ego homo, quis me liberábit de córpore mortis huius?//deínde infert//liberatórem,//*grátia Iesu Christi Dómini nostri//.///Hoc autem et Isaías://*Confortámini//, inquit,//*manus resolútæ et génua debília,//*adhortámini, pusillánimes sensu, confortámini, ne timeátis. Ecce Deus noster//*iudícium et retributúrus est, ipse véniet et salvábit nos//; hoc quóniam non a nobis,//sed a Dei adiuménto habúimus salvári.
RESPONSORIUM
(Cf. Ier 31, 10; 4, 5)
℟.//Audíte verbum Dómini, gentes, et annuntiáte illud in fínibus terræ:
*//Et//ínsulis quæ procul sunt dícite: Salvátor noster advéniet.
℣.//Annuntiáte et audítum fácite; loquímini et clamáte.
*//Et ínsulis quæ procul//sunt dícite: Salvátor noster advéniet.
Oratio
Deus, qui splendórem glóriæ tuæ per sacræ Vírginis partum mundo dignátus//es reveláre, tríbue, quǽsumus, ut tantæ incarnatiónis mystérium et fídei//integritáte colámus et devóto semper obséquio frequentémus. Per Dóminum.
DIE 20 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 1-11
Deus solus Dominus futuri temporis
[1]//Audíte hoc, domus Iacob, qui vocámini nómine Israel et de aquis Iudæ//exístis, qui iurátis in nómine Dómini et Deum Israel invocátis non in veritáte//neque in iustítia.//[2]//De civitáte enim sancta vocáti sunt et super Deum Israel//constabilíti sunt; Dóminus exercítuum nomen eius.///[3]//Prióra ex tunc annuntiávi, et ex ore meo exiérunt, et audíta feci ea; repénte//operátus sum, et venérunt.//[4]//Scivi enim quia durus es tu, et nervus férreus cervix//tua et frons tua ǽrea.//[5]//Prædíxi tibi ex tunc; ántequam venírent, indicávi tibi, ne//forte díceres: «Idólum meum operátum est hæc, et scúlptile meum et conflátile//mandavérunt ista».//[6]//Quæ audísti, vide ómnia; vos autem num annuntiábitis?///Audíta fácio tibi nova ex nunc et occúlta, quæ nescis.//[7]//Nunc creáta sunt et//non ex tunc, et ante eórum diem, et non audísti ea, ne forte díceres: «Ecce ego//cognóvi ea».//[8]//Neque audísti neque cognovísti, neque ex tunc apérta est auris tua;//scio enim quia præváricans prævaricáris et transgréssor ex útero vocáris.///[9]//Propter nomen meum longe fáciam furórem meum et propter laudem meam//infrenábo me super te, ne perdam te.//[10]//Ecce excóxi te, sed non quasi argéntum;//probávi te in camíno paupertátis.//[11]//Propter me, propter me fáciam, ut non//blasphémer; et glóriam meam álteri non dabo.
RESPONSORIUM
(Is 48, 10. 11; 54, 8)
℟.//Ego probávi te in camíno paupertátis. Propter me, propter me fáciam, ut//non blasphémer:
*//Et glóriam meam álteri non dabo.
℣.//In moménto indignatiónis abscóndi fáciem meam parúmper a te, et in//misericórdia sempitérna misértus sum tui.
*//Et glóriam meam álteri non dabo.
LECTIO ALTERA
Ex Homilíis sancti Bernárdi abbátis in Láudibus Vírginis Matris
(Hom. 4, 8-9: Opera omnia, Edit. Cisterc. 4 [1966], 53-54)
Totus mundus exspectat responsum Mariæ
Audísti, Virgo, quia concípies et páries fílium: audísti quod non per//hóminem, sed per Spíritum Sanctum. Exspéctat Angelus respónsum: tempus est//enim ut revertátur ad Deum qui misit illum. Exspectámus et nos, o Dómina,//verbum miseratiónis, quos miserabíliter premit senténtia damnatiónis.///Et ecce offértur tibi prétium salútis nostræ: statim liberábimur, si conséntis.//In sempitérno Dei Verbo facti sumus omnes et ecce mórimur: in tuo brevi//respónso sumus reficiéndi, ut ad vitam revocémur.///Hoc súpplicat a te, o pia Virgo, flébilis Adam cum mísera sóbole sua exsul//de paradíso, hoc Abraham, hoc David. Hoc céteri flágitant sancti patres, patres//scílicet tui, qui et ipsi hábitant in regióne umbræ mortis. Hoc totus mundus tuis//génibus provolútus exspéctat.///Nec immérito, quando ex ore tuo pendet consolátio miserórum, redémptio//captivórum, liberátio damnatórum, salus dénique universórum filiórum Adam,//totíus géneris tui.///Da, Virgo, respónsum festinánter. Respónde cítius Angelo, immo per//Angelum Dómino. Respónde verbum, et súscipe Verbum: profer tuum, et//cóncipe divínum: emítte transitórium, et ampléctere sempitérnum.///Quid tardas? quid trépidas? Crede, confitére, et súscipe. Sumat humílitas//audáciam, verecúndia fidúciam. Nullátenus cónvenit nunc, ut virginális//simplícitas obliviscátur prudéntiam. In hac sola re ne tímeas, prudens Virgo,//præsumptiónem: quia, etsi grata in siléntio verecúndia, magis tamen nunc in//verbo píetas necessária.///Aperi, Virgo beáta, cor fídei, lábia confessióni, víscera Creatóri. Ecce//desiderátus cunctis géntibus foris pulsat ad óstium. O si te moránte pertransíerit//et rursus incípias dolens quǽrere quem díligit ánima tua! Surge, curre, áperi.//Surge per fidem, curre per devotiónem, áperi per confessiónem.//*Ecce//, inquit,//*ancílla Dómini, fiat mihi secúndum verbum tuum//.
RESPONSORIUM
(Cf. Lc 1, 31. 42)
℟.//Súscipe verbum, Virgo María, quod tibi a Dómino per Angelum//transmíssum est: concípies et páries Deum páriter et hóminem,
*//Ut benedícta//dicáris inter omnes mulíeres.
℣.//Páries quidem fílium et virginitátis non patiéris detriméntum: efficiéris//grávida et eris mater semper intácta.
*//Ut benedícta dicáris inter omnes mulíeres.
Oratio
Deus, cuius ineffábile Verbum, Angelo nuntiánte, Virgo immaculáta suscépit//et, domus divinitátis effécta, Sancti Spíritus luce replétur, quǽsumus, ut nos, eius//exémplo, voluntáti tuæ humíliter adhærére valeámus. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
48, 12-21; 49, 9 b-13
Nova Exodus
Hæc dicit Dóminus://[48,12]//«Audi me, Iacob, et, Israel, quem ego vocávi; ego,//ego primus et ego novíssimus.//[13]//Manus mea fundávit terram, et déxtera mea//expándit cælos; ego voco eos, et stant simul.///[14]//Congregámini, omnes vos et audíte: Quis de eis annuntiávit hæc? Dóminus//diléxit eum; fáciet voluntátem suam in Babylóne et bráchium suum in Chaldǽis.///[15]//Ego, ego locútus sum et vocávi eum; addúxi eum, et próspera fuit via eius.//[16]//Accédite ad me et audíte hoc: Non a princípio in abscóndito locútus sum; ex//témpore, ántequam fíeret, ibi eram; et nunc Dóminus Deus misit me cum spíritu//suo».///[17]//Hæc dicit Dóminus, redémptor tuus, Sanctus Israel: «Ego Dóminus Deus//tuus docens te utília, gubérnans te in via, qua ámbulas.///[18]//Utinam attendísses mandáta mea! Facta fuísset sicut flumen pax tua, et//iustítia tua sicut gúrgites maris;//[19]//et fuísset quasi aréna semen tuum, et stirps úteri//tui ut lapílli eius; non interísset et non fuísset attrítum nomen eius a fácie mea.///[20]//Egredímini de Babylóne, fúgite a Chaldǽis, in voce exsultatiónis//annuntiáte; audítum fácite hoc, efférte illud usque ad extréma terræ, dícite://“Redémit Dóminus servum suum Iacob”.//[21]//Non sitiérunt, cum per desértum//dúceret eos; aquam de petra prodúxit eis et scidit petram, et fluxérunt aquæ.///[49,9b]//Super vias pascéntur, et in ómnibus cóllibus decalvátis páscua eórum;//[10]//non esúrient neque sítient, et non percútiet eos æstus vel sol, quia miserátor//eórum reget eos et ad fontes aquárum addúcet eos.//[11]//Et ponam omnes montes//meos in viam, et sémitæ meæ exaltabúntur.///[12]//Ecce isti de longe vénient, et ecce illi ab aquilóne et mari, et isti de terra//Sinim».//[13]//Laudáte, cæli, et exsúlta, terra; iubiláte, montes, laudem, quia//consolátur Dóminus pópulum suum et páuperum suórum miserétur.
RESPONSORIUM
(Cf. Is 49, 13; Ps 71 (72), 7)
℟.//Læténtur cæli et exsúltet terra; iubiláte, montes, laudem; quia Dóminus//noster véniet
*//Et páuperum suórum miserébitur.
℣.//Oriétur in diébus eius iustítia et abundántia pacis.
*//Et páuperum suórum//miserébitur.
LECTIO ALTERA
Ex Expositióne sancti Ambrósii epíscopi in Lucam
(Lib. 2, 19. 22-23. 26-27: CCL 14, 39-42)
De visitatione Beatæ Mariæ Virginis
Angelus, cum abscóndita nuntiáret, ut fides astruerétur exémplo, senióris//féminæ sterilísque concéptum Vírgini Maríæ nuntiávit, ut possíbile Deo omne//quod ei placúerit asséreret.///Ubi audívit hoc María, non quasi incrédula de oráculo nec quasi incérta de//núntio nec quasi dúbitans de exémplo, sed quasi læta pro voto, religiósa pro//offício, festína pro gáudio in montána perréxit.///Quo enim iam Deo plena nisi ad superióra cum festinatióne conténderet?//Nescit tarda molímina Sancti Spíritus grátia. Cito quoque advéntus Maríæ et//præséntiæ domínicæ benefícia declarántur; simul enim//*ut audívit salutatiónem//*Maríæ Elísabeth, exsultávit infans in útero eius et repléta est Spíritu Sancto//.///Vide distinctiónem singulorúmque verbórum proprietátes. Vocem prior//Elísabeth audívit, sed Ioánnes prior grátiam sensit: illa natúræ órdine audívit, iste//exsultávit ratióne mystérii; illa Maríæ, iste Dómini sensit advéntum, fémina//mulíeris et pignus pígnoris; istæ grátiam loquúntur, illi intus operántur//pietatísque mystérium matérnis adoriúntur proféctibus duplicíque miráculo//prophétant matres spíritu parvulórum.///Exsultávit infans, repléta mater est. Non prius mater repléta quam fílius, sed,//cum fílius esset replétus Spíritu Sancto, replévit et matrem. Exsultávit Ioánnes,//exsultávit et Maríæ spíritus. Exsultánte Ioánne replétur Elísabeth, Maríam tamen//non repléri Spíritu, sed spíritum eius exsultáre cognóvimus —//incomprehensíbilis enim incomprehensibíliter operabátur in matre — et illa post//concéptum replétur, ista ante concéptum.//*Beáta//, inquit,//*quæ credidísti//.///Sed et vos beáti, qui audístis et credidístis; quæcúmque enim credíderit//ánima, et cóncipit et génerat Dei Verbum et ópera eius agnóscit.///Sit in síngulis Maríæ ánima, ut magníficet Dóminum; sit in síngulis spíritus//Maríæ, ut exsúltet in Deo; si secúndum carnem una mater est Christi, secúndum//fidem tamen ómnium fructus est Christus; omnis enim ánima áccipit Dei//Verbum, si tamen immaculáta et immúnis a vítiis intemeráto castimóniam//pudóre custódiat.///Quæcúmque ígitur talis esse potúerit ánima magníficat Dóminum, sicut//ánima Maríæ magnificávit Dóminum et exsultávit spíritus eius in Deo salutári.///Magnificátur enim Dóminus, sicut et álibi legístis://*Magnificáte Dóminum//*mecum//, non quo Dómino áliquid humána voce possit adiúngi, sed quia//magnificátur in nobis: imágo enim Dei Christus est, et ídeo, si quid iustum//religiosúmque fécerit ánima, illam imáginem Dei, ad cuius est similitúdinem//creáta, magníficat, et ídeo, dum magníficat eam, magnitúdinis eius quadam//participatióne sublímior fit.
RESPONSORIUM
(Lc 1, 45. 46; Ps 65 (66), 16)
℟.//Beáta quæ credidísti, quóniam perficiéntur in te quæ dicta sunt tibi a//Dómino. Et ait María:
*//Magníficat ánima mea Dóminum.
℣.//Veníte et audíte et narrábo quanta fecit Deus ánimæ meæ.
*//Magníficat//ánima mea Dóminum.
Oratio
Grátiam tuam, quǽsumus, Dómine, méntibus nostris infúnde, ut, qui, Angelo//nuntiánte, Christi Fílii tui incarnatiónem cognóvimus, per passiónem eius et//crucem ad resurrectiónis glóriam perducámur. Per Dóminum.
DIE 22 DECEMBRIS
Ad Officium lectionis
LECTIO PRIOR
De libro Isaíæ prophétæ
49, 14 — 50, 1
Restauratio Sion
[49,14]//Dixit Sion: «Derelíquit me Dóminus, et Dóminus oblítus est mei».//[15]//Numquid oblivísci potest múlier infántem suum, ut non misereátur fílio úteri//sui? Et si illa oblíta fúerit, ego tamen non oblivíscar tui.///[16]//Ecce in mánibus meis descrípsi te; muri tui coram me semper.//[17]//Festínant//structóres tui; destruéntes te et dissipántes a te exíbunt.///[18]//Leva in circúitu óculos tuos et vide: omnes isti congregáti sunt, venérunt//tibi. «Vivo ego, dicit Dóminus, quia ómnibus his velut ornaménto vestiéris et//circúmdabis tibi eos quasi sponsa».//[19]//Quia ruínæ tuæ et solitúdines tuæ et terra//evérsa: nunc angústa eris præ habitatóribus; et longe erunt, qui devorábant te.//[20]//Adhuc dicent in áuribus tuis fílii orbitátis tuæ: «Angústus est mihi locus; fac//spátium mihi, ut hábitem».//[21]//Et dices in corde tuo: «Quis génuit mihi istos? Ego//orbáta et non páriens, transmigráta et captíva; et istos quis enutrívit? Ecce ego//relícta eram sola; et isti ubi erant?».///[22]//Hæc dicit Dóminus Deus: «Ecce levábo ad gentes manum meam et ad//pópulos exaltábo signum meum; et áfferent fílios tuos in ulnis, et fíliæ tuæ super//úmeros portabúntur.//[23]//Et erunt reges nutrícii tui, et regínæ nutríces tuæ; vultu in//terram demísso adorábunt te et púlverem pedum tuórum lingent. Et scies quia//ego Dóminus: non confundéntur, qui sperant in me».///[24]//Numquid tollétur a forti præda, aut, quod captum fúerit, a robústo salvári//póterit?//[25]//Quia hæc dicit Dóminus: «Equidem et captívus a forti tollétur, et, quod//ablátum fúerit a robústo, salvábitur; cum his, qui contendébant tecum, ego//conténdam et fílios tuos ego salvábo.///[26]//Et cibábo hostes tuos cárnibus suis, et quasi musto sánguine suo//inebriabúntur; et sciet omnis caro quia ego Dóminus salvátor tuus et redémptor//tuus Fortis Iacob».///[50,1]//Hæc dicit Dóminus: «Ubinam est liber repúdii matris vestræ, quo dimísi//eam? Aut quis est créditor meus, cui véndidi vos? Ecce in iniquitátibus vestris//vénditi estis, et in sceléribus vestris dimíssa est mater vestra».
RESPONSORIUM
(Is 49, 15; cf. Ps 26 (27), 10)
℟.//Numquid oblivísci potest múlier infántem suum, ut non misereátur fílio//úteri sui?
*//Et si mater oblíta fúerit, ego tamen non oblivíscar tui, dicit Dóminus.
℣.//Pater meus et mater mea dereliquérunt me, tu autem, Dómine, assumpsísti//me.
*//Et si mater oblíta fúerit, ego tamen non oblivíscar tui, dicit Dóminus.
LECTIO ALTERA
Ex Expositióne sancti Bedæ Venerábilis presbýteri in Lucam
(Lib. 1, 46-55: CCL 120, 37-39)
Magnificat
*Et ait María: Magníficat ánima mea Dóminum et exsultávit spíritus meus in//*Deo salutári meo.///Tanto, inquit, me Dóminus tamque inaudíto múnere sublimávit, quod non//ullo linguæ offício explicári, sed ipso vix íntimi péctoris afféctu váleat//comprehéndi, et ídeo totas ánimæ vires in agéndis gratiárum láudibus óffero,//totum in contemplánda magnitúdine eius, cui non est finis, quicquid vivo, séntio,//discérno, gratulánter impéndo, quia et eiúsdem Iesu, id est salutáris, spíritus//meus ætérna divinitáte lætátur, cuius mea caro temporáli conceptióne fetátur.///*Quia fecit mihi magna qui potens est et sanctum nomen eius.///Ad inítium cárminis réspicit ubi dictum est://*Magníficat ánima mea//*Dóminum//. Sola quippe ánima illa, cui Dóminus magna fácere dignátur, dignis//eum præcóniis magnificáre et ad consórtes eiúsdem voti ac propósiti potest//cohortándo dícere://*Magnificáte Dóminum mecum et exaltémus nomen eius in//*ínvicem//.///Nam qui Dóminum, quem cognóvit, quantum in se est magnificáre et nomen//eius sanctificáre contémpserit,//*mínimus vocábitur in regno cælórum.//Sanctum//autem nomen eius vocátur, quia singuláris cúlmine poténtiæ transcéndit omnem//creatúram atque ab univérsis quæ fecit longe segregátur.///*Suscépit Israel púerum suum, memorátus misericórdiæ suæ.///Pulchre púerum Dómini appéllat Israel, qui ab eo sit ad salvándum//suscéptus, obœdiéntem vidélicet et húmilem, iuxta quod Osée dicit://*Quia puer//*Israel et diléxi eum//.///Nam qui contémnit humiliári, non potest útique salvári nec dícere cum//Prophéta://*Ecce enim Deus ádiuvat me et Dóminus suscéptor est ánimæ meæ//.//*Quicúmque autem humiliáverit se sicut párvulus, hic est maior in regno//*cælórum.///*Sicut locútus est ad patres nostros, Abraham et sémini eius in sǽcula.///Semen Abrahæ non carnále sed spiritále signíficat, id est non eius tantum//carne progénitos, sed sive in circumcisióne seu in præpútio fídei illíus vestígia//secútos. Nam et ipse in præpútio pósitus crédidit, reputatúmque est ei ad//iustítiam.///Advéntus ergo Salvatóris Abrahæ est et sémini eius in sǽcula promíssus, hoc//est fíliis promissiónis, quibus dícitur://*Si autem vos Christi, ergo Abrahæ semen//*estis secúndum promissiónem herédes.///Bene autem vel Dómini vel Ioánnis exórtum matres prophetándo prævéniunt,//ut sicut peccátum a muliéribus cœpit, ita étiam bona a muliéribus incípiant, et//quæ per uníus deceptiónem périit, duábus certátim præconántibus mundo vita//reddátur.
RESPONSORIUM
(Lc 1, 48-50)
℟.//Beátam me dicent omnes generatiónes:
*//Quia fecit mihi Dóminus magna//qui potens est et sanctum nomen eius.
℣.//Et misericórdia eius in progénies et progénies timéntibus eum.
*//Quia fecit//mihi Dóminus magna qui potens est et sanctum nomen eius.
Oratio
Deus, qui hóminem delápsum in mortem conspíciens, Unigéniti tui advéntu//redímere voluísti, præsta, quǽsumus, ut qui húmili eius incarnatiónem devotióne//faténtur, ipsíus étiam Redemptóris consórtia mereántur. Per Dóminum.
DIE 23 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 1-11
Salus filiis Abrahæ promittitur
[1]//Audíte me, qui sequímini iustítiam, qui quǽritis Dóminum; atténdite ad//petram, unde excísi estis, et ad cavérnam laci, de qua præcísi estis.///[2]//Atténdite ad Abraham patrem vestrum et ad Saram, quæ péperit vos; quia//unum vocávi eum et benedíxi ei et multiplicávi eum.///[3]//Consolátur enim Dóminus Sion, consolátur omnes ruínas eius; et ponit//desértum eius quasi Eden et solitúdinem eius quasi hortum Dómini. Gáudium et//lætítia inveniétur in ea, gratiárum actio et vox laudis.///[4]//Atténdite ad me, pópule meus, et, natiónes, me audíte, quia lex a me éxiet,//et iudícium meum in lucem populórum státuam.//[5]//Prope est iustítia mea, egréssa//est salus mea, et bráchia mea pópulos iudicábunt; in me ínsulæ sperábunt et ad//bráchium meum atténdent.///[6]//Leváte in cælum óculos vestros et inspícite in terram deórsum, quia cæli//sicut fumus liquéscent, et terra sicut vestiméntum atterétur, et habitatóres eius//sicut hæc interíbunt. Salus autem mea in sempitérnum erit, et iustítia mea non//defíciet.///[7]//Audíte me, qui scitis iustítiam, pópule, in cuius corde est lex mea: nolíte//timére oppróbrium hóminum et blasphémias eórum ne metuátis.//[8]//Sicut enim//vestiméntum sic cómedet eos vermis, et sicut lanam sic devorábit eos tínea;//iustítia autem mea in sempitérnum erit et salus mea in generatiónes//generatiónum.///[9]//Consúrge, consúrge, indúere fortitúdinem, bráchium Dómini; consúrge sicut//in diébus antíquis, in generatiónibus sæculórum. Numquid non tu percussísti//Rahab, vulnerásti dracónem?//[10]//Numquid non tu siccásti mare, aquam abýssi//veheméntis, qui posuísti profúndum maris viam, ut transírent liberáti?///[11]//Et redémpti a Dómino reverténtur et vénient in Sion laudántes; et lætítia//sempitérna super cápita eórum, gáudium et lætítiam obtinébunt; fúgiet dolor et//gémitus.
RESPONSORIUM
(Cf. Is 51, 4-5; 35, 10)
℟.//Atténdite ad me, pópule meus et tribus mea, me audíte;
*//Prope est Iustus//meus, egréssus est Salvátor meus.
℣.//Et nunc qui redémpti sunt a Dómino reverténtur et vénient in Sion//laudántes.
*//Prope est Iustus meus, egréssus est Salvátor meus.
LECTIO ALTERA
Ex Tractátu sancti Hippólyti presbýteri Contra hǽresim Noéti
(Cap. 9-12: PG 10, 815-819)
Manifestatio sacramenti absconditi
Unus Deus est, quem non aliúnde, fratres, agnóscimus, quam ex sanctis//Scriptúris. Quæcúmque ergo divínæ Scriptúræ prǽdicant, sciámus; et//quæcúmque docent, cognoscámus: et sicut Pater vult credi, sic credámus; et sicut//vult Fílium glorificári, sic glorificémus; et sicut vult donári Spíritum Sanctum,//sic accipiámus. Non secúndum própriam voluntátem, neque secúndum próprium//sensum, neque vim inferéntes iis quæ a Deo data sunt; sed quómodo ipse per//sanctas Scriptúras docére vóluit, sic intellegámus.///Deus, solus cum esset, nihílque sibi coǽvum habéret, vóluit mundum//effícere. Et mundum cógitans ac volens et dicens effécit; continuóque éxstitit ei//factus sicut vóluit, et sicut vóluit, perfécit. Satis ígitur nobis est scire solum, nihil//esse Deo coǽvum. Nihil erat præter ipsum; ipse solus, multus erat. Nec enim//erat sine ratióne, sine sapiéntia, sine poténtia, sine consílio. Omnia erant in eo://ipse erat ómnia. Quando vóluit, et quómodo vóluit, osténdit Verbum suum//tempóribus apud eum definítis; per quod ómnia fecit.///Quod Verbum cum in se habéret, essétque mundo creáto inaspectábile, fecit//aspectábile, emíttens priórem vocem; et lumen ex lúmine génerans, deprómpsit//ipsi creatúræ Dóminum, sensum suum; et qui prius ipsi tantum erat visíbilis,//mundo autem invisíbilis, hunc visíbilem facit, ut mundus, cum eum qui appáruit//vidéret, salvus fíeri posset.///Hoc vero mens est, quod pródiens in mundum, osténsum est puer Dei.//Omnia ígitur per ipsum, ipse autem solus ex Patre.///Hic autem dedit legem et prophétas; et dando coégit hos per Spíritum//Sanctum loqui, ut accipiéntes virtútis patérnæ inspiratiónem, consílium et//voluntátem Patris nuntiárent.///Factum est ígitur maniféstum Verbum, sicut ait beátus Ioánnes. Répetit enim//summátim quæ a prophétis dicta sunt, demónstrans hoc esse Verbum per quod//ómnia facta sunt. Sic enim ait://*In princípio erat Verbum et Verbum erat apud//*Deum et Deus erat Verbum. Omnia per ipsum facta sunt et sine ipso factum est//*nihil//. Et infra ait://*Mundus per ipsum factus est et mundus eum non cognóvit. In//*própria venit et sui eum non recepérunt.
RESPONSORIUM
(Cf. Is 9, 5. 6; Lc 1, 32; Io 1, 4)
℟.//Nascétur nobis párvulus et vocábitur Deus fortis:
*//Ipse sedébit super//thronum David patris sui et imperábit: cuius potéstas super úmerum eius.
℣.//In ipso vita erat et vita erat lux hóminum.
*//Ipse sedébit super thronum//David patris sui et imperábit: cuius potéstas super úmerum eius.
Oratio
Omnípotens sempitérne Deus, nativitátem Fílii tui secúndum carnem//propinquáre cernéntes, quǽsumus, ut nobis indígnis fámulis tuis misericórdiam//præstet Verbum, quod ex Vírgine María dignátum est caro fíeri et habitáre in//nobis. Qui tecum.
DIE 24 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 17 — 52, 1-2. 7-10
Ierusalem evangelizatur
[51,17]//Eleváre, eleváre, consúrge, Ierúsalem, quæ bibísti de manu Dómini//cálicem iræ eius; póculum sopóris bibísti, epotásti.//[18]//Non est qui susténtet eam ex//ómnibus fíliis, quos génuit; et non est qui apprehéndat manum eius ex ómnibus//fíliis, quos enutrívit.///[19]//Duo sunt quæ occurrérunt tibi; quis contristábitur super te? Vástitas et//contrítio et fames et gládius; quis consolábitur te?//[20]//Fílii tui defecérunt, iácent in//cápite ómnium viárum sicut oryx illaqueátus, pleni indignatióne Dómini,//increpatióne Dei tui.///[21]//Idcírco audi hoc, paupércula et ébria, sed non a vino.//[22]//Hæc dicit dominátor//tuus, Dóminus et Deus tuus, qui conténdit pro pópulo suo:///«Ecce tuli de manu tua cálicem sopóris, póculum indignatiónis meæ; non//adícies, ut bibas illum ultra.//[23]//Et ponam illum in manu eórum, qui te//humiliavérunt et dixérunt tibi: “Incurváre, ut transeámus”; et ponébas ut terram//dorsum tuum et quasi viam transeúntibus».///[52,1]//Consúrge, consúrge, indúere fortitúdine tua, Sion; indúere vestiméntis//glóriæ tuæ, Ierúsalem, cívitas sanctitátis, quia non adíciet ultra ut pertránseat per//te incircumcísus et immúndus.///[2]//Excútere de púlvere, consúrge, captíva Ierúsalem; solve víncula colli tui,//captíva fília Sion.///[7]//Quam pulchri super montes pedes annuntiántis, prædicántis pacem,//annuntiántis bonum, prædicántis salútem, dicéntis Sion: «Regnávit Deus tuus!».//[8]//Vox speculatórum tuórum: levavérunt vocem, simul exsultábunt, quia óculo ad//óculum vidébunt, cum redíerit Dóminus ad Sion.///[9]//Gaudéte et exsultáte simul, desérta Ierúsalem, quia consolátus est Dóminus//pópulum suum, redémit Ierúsalem.//[10]//Nudávit Dóminus bráchium sanctum suum//in óculis ómnium géntium; et vidébunt omnes fines terræ salutáre Dei nostri.
RESPONSORIUM
(Cf. Ex 19, 10. 11; Deut 7, 15; Dan 9, 24)
℟.//Sanctificámini, fílii Israel, dicit Dóminus: die enim crástina descéndet//Dóminus,
*//Et áuferet a vobis omnem languórem.
℣.//Crástina die delébitur iníquitas terræ et regnábit super nos Salvátor//mundi.
*//Et áuferet a vobis omnem languórem.
LECTIO ALTERA
Ex Sermónibus sancti Augustíni epíscopi
(Sermo 185: PL 38, 997-999)
Veritas de terra orta est et iustitia de cælo prospexit
Expergíscere, homo: pro te Deus factus est homo.//*Surge, qui dormis, et//*exsúrge a mórtuis, et illuminábit te Christus//. Pro te, inquam, Deus factus est//homo.///In ætérnum mórtuus esses, nisi in témpore natus esset. Numquam liberaréris//a carne peccáti, nisi suscepísset similitúdinem carnis peccáti. Perpétua te//possidéret miséria, nisi fíeret hæc misericórdia. Non revixísses, nisi tuæ morti//convenísset. Defecísses, nisi subvenísset. Perísses, nisi venísset.///Celebrémus læti nostræ salútis et redemptiónis advéntum. Celebrémus//festum diem, quo magnus et ætérnus dies ex magno et ætérno die venit in hunc//nostrum tam brevem temporálem diem.///Hic//*est nobis factus iustítia et sanctificátio et redémptio: ut, quemádmodum//*scriptum est: Qui gloriátur, in Dómino gloriétur.///*Véritas ergo de terra orta est//: Christus qui dixit://*Ego sum véritas//, de Vírgine//natus est.//*Et iustítia de cælo prospéxit//: quóniam credens in eum qui natus est,//non homo a se ipso, sed a Deo iustificátus est.///*Véritas de terra orta est://quia//*Verbum caro factum est.////*Et iustítia de cælo//*prospéxit//: quia//*omne datum óptimum et omne donum perféctum desúrsum est//.///*Véritas de terra orta est//, caro de María.//*Et iustítia de cælo prospéxit//: quia//*non potest homo accípere quidquam, nisi fúerit ei datum de cælo.///*Iustificáti ex fide, pacem habeámus ad Deum://quia//*iustítia et pax osculátæ//*sunt ínvicem. Per Dóminum nostrum Iesum Christum://quia//*Véritas de terra orta//*est//.//*Per quem et accéssum habémus in grátiam istam, in qua stamus, et//*gloriámur in spe glóriæ Dei//. Non ait: «glóriæ nostræ»; sed,//*glóriæ Dei//: quia//*iustítia//non de nobis procéssit, sed//*de cælo prospéxit//. Ergo//*qui gloriátur//, non in//se, sed//*in Dómino gloriétur//.///Hinc enim et nato ex Vírgine Dómino præcónium vocis angélicæ factum est://*Glória in excélsis Deo et in terra pax homínibus bonæ voluntátis//.///In terra enim pax unde, nisi quia//*Véritas de terra orta est//, id est, Christus de//carne natus est? Et//*ipse est pax nostra qui fecit útraque unum://ut essémus//hómines bonæ voluntátis, suáviter conéxi vínculo unitátis.///In hac ígitur grátia gaudeámus, ut sit glória nostra testimónium consciéntiæ//nostræ: ubi non in nobis, sed in Dómino gloriémur. Hinc enim dictum est,//*Glória//*mea et exáltans caput meum//. Nam quæ maior grátia Dei nobis pótuit illucéscere,//quam ut, habens unigénitum Fílium, fáceret eum hóminis Fílium, atque ita//vicíssim hóminis fílium fáceret Dei fílium?///Quære méritum, quære causam, quære iustítiam; et vide utrum invénias nisi//grátiam.
RESPONSORIUM
(Is 11, 1. 5. 2)
℟.//Egrediétur virga de stirpe Iesse et flos de radíce eius ascéndet:
*//Et erit//iustítia cíngulum lumbórum eius et fides cinctórium renum eius.
℣.//Et requiéscet super eum Spíritus Dómini: spíritus sapiéntiæ et intelléctus,//spíritus consílii et fortitúdinis.
*//Et erit iustítia cíngulum lumbórum eius et fides//cinctórium renum eius.
Oratio
Festína, quǽsumus, ne tardáveris, Dómine Iesu, ut advéntus tui//consolatiónibus sublevéntur, qui in tua pietáte confídunt. Qui vivis.
IN NATIVITATE DOMINI
Ad Officium lectionis
LECTIO PRIOR
De libro Isaíæ prophétæ
11, 1-10
Radix Iesse
æc dicit Dóminus Deus://[1]//Egrediétur virga de stirpe Iesse//et flos de radíce eius ascéndet;//[2]//et requiéscet super eum spíritus Dómini://spíritus sapiéntiæ et intelléctus,//spíritus consílii et fortitúdinis,//spíritus sciéntiæ et timóris Dómini;//[3]//et delíciæ eius in timóre Dómini.//Non secúndum visiónem oculórum iudicábit//neque secúndum audítum áurium decérnet;//[4]//sed iudicábit in iustítia páuperes//et decérnet in æquitáte pro mansuétis terræ;//et percútiet terram virga oris sui//et spíritu labiórum suórum interfíciet ímpium.//[5]//Et erit iustítia cíngulum lumbórum eius,//et fides cinctórium renum eius.//[6]//Habitábit lupus cum agno,//et pardus cum hædo accubábit;//vítulus et leo simul saginabúntur,//et puer párvulus minábit eos.//[7]//Vítula et ursus pascéntur,//simul accubábunt cátuli eórum;//et leo sicut bos cómedet páleas.//[8]//Et ludet infans ab úbere//super forámine áspidis;//et in cavérnam réguli,//qui ablactátus fúerit, manum suam mittet.//[9]//Non nocébunt et non occídent//in univérso monte sancto meo,//quia plena erit terra sciéntia Dómini,//sicut aquæ mare opériunt.//[10]//In die illa radix Iesse//stat in signum populórum;//ipsam gentes requírent,//et erit sedes eius gloriósa.
RESPONSORIUM

℟.//Hódie nobis cælórum Rex de Vírgine nasci dignátus est, ut hóminem//pérditum ad cæléstia regna revocáret:
*//Gaudet exércitus angelórum: quia salus//ætérna humáno géneri appáruit.
℣.//Glória in excélsis Deo et in terra pax homínibus bonæ voluntátis.
*//Gaudet//exércitus angelórum: quia salus ætérna humáno géneri appáruit.
LECTIO ALTERA
Ex Sermónibus sancti Leónis Magni papæ
(Sermo 1 in Nativitate Domini, 1-3: PL 54, 190-193)
Agnosce, o christiane, dignitatem tuam!
Salvátor noster, dilectíssimi, hódie natus est, gaudeámus. Neque enim locum//fas est ibi esse tristítiæ, ubi natális est vitæ; quæ, consúmpto mortalitátis timóre,//nobis íngerit de promíssa æternitáte lætítiam.///Nemo ab huius alacritátis participatióne secérnitur, una cunctis lætítiæ//commúnis est rátio: quia Dóminus noster, peccáti mortísque destrúctor, sicut//nullum a reátu líberum répperit, ita liberándis ómnibus venit. Exsúltet sanctus,//quia propínquat ad palmam. Gáudeat peccátor, quia invitátur ad véniam.//Animétur gentílis, quia vocátur ad vitam.///Dei namque Fílius secúndum plenitúdinem témporis, quam divíni consílii//inscrutábilis altitúdo dispósuit, reconciliándam auctóri suo natúram géneris//assúmpsit humáni, ut invéntor mortis diábolus, per ipsam qua vícerat, vincerétur.///Ab exsultántibus ergo ángelis, nascénte Dómino,//*Glória in excélsis Deo//cánitur, et//*pax in terra bonæ voluntátis homínibus//nuntiátur. Vident enim//cæléstem Ierúsalem ex ómnibus mundi géntibus fabricári: de quo inenarrábili//divínæ pietátis ópere, quantum lætári debet humílitas hóminum, cum tantum//gáudeat sublímitas angelórum?///Agámus ergo, dilectíssimi, grátias Deo Patri, per Fílium eius, in Spíritu//Sancto, qui propter multam misericórdiam suam, qua diléxit nos, misértus est//nostri;//*et cum essémus mórtui peccátis, convivificávit nos Christo//, ut essémus in//ipso nova creatúra, novúmque figméntum.///Deponámus ergo véterem hóminem cum áctibus suis; et adépti//participatiónem generatiónis Christi, carnis renuntiémus opéribus.///Agnósce, o christiáne, dignitátem tuam, et, divínæ consors factus natúræ,//noli in véterem vilitátem degéneri conversatióne redíre. Meménto cuius cápitis et//cuius córporis sis membrum. Reminíscere quia érutus de potestáte tenebrárum,//translátus es in Dei lumen et regnum.///Per baptísmatis sacraméntum Spíritus Sancti factus es templum: noli tantum//habitatórem pravis de te áctibus effugáre, et diáboli te íterum subícere servitúti://quia prétium tuum sanguis est Christi.
RESPONSORIUM

℟.//Hódie nobis de cælo pax vera descéndit:
*//Hódie per totum mundum//mellíflui facti sunt cæli.
℣.//Hódie illúxit dies redemptiónis novæ, præparatiónis antíquæ, felicitátis//ætérnæ.
*//Hódie per totum mundum mellíflui facti sunt cæli.
Oratio
Deus, qui humánæ substántiæ dignitátem et mirabíliter condidísti et//mirabílius reformásti, da, quǽsumus, nobis eius divinitátis esse consórtes, qui//humanitátis nostræ fíeri dignátus est párticeps. Qui tecum vivit.
DIE 26 DECEMBRIS
Ad Officium lectionis
LECTIO PRIOR
De libro Actuum Apostolórum
6, 8 — 7, 1-2. 44-60 — 8, 1
Martyrium Stephani
[6,8]//Stéphanus plenus grátia et virtúte faciébat prodígia et signa magna in//pópulo.//[9]//Surrexérunt autem quidam de synagóga, quæ appellátur Libertinórum et//Cyrenénsium et Alexandrinórum et eórum, qui erant a Cilícia et Asia,//disputántes cum Stéphano,//[10]//et non póterant resístere sapiéntiæ et Spirítui, quo//loquebátur.//[11]//Tunc submisérunt viros, qui dícerent: «Audívimus eum dicéntem//verba blasphéma in Móysen et Deum»;//[12]//et commovérunt plebem et senióres et//scribas, et concurréntes rapuérunt eum et adduxérunt in concílium//[13]//et statuérunt//testes falsos dicéntes: «Homo iste non cessat loqui verba advérsus locum//sanctum et legem;//[14]//audívimus enim eum dicéntem quóniam Iesus Nazarénus hic//déstruet locum istum et mutábit consuetúdines, quas trádidit nobis Móyses».///[15]//Et intuéntes eum omnes, qui sedébant in concílio, vidérunt fáciem eius//tamquam fáciem ángeli.///[7,1]//Dixit autem princeps sacerdótum: «Si hæc ita se habent?».//[2]//Qui ait: «Viri//fratres et patres, audíte.///[44]//Tabernáculum testimónii erat pátribus nostris in desérto, sicut dispósuit, qui//loquebátur ad Móysen, ut fáceret illud secúndum formam, quam víderat;//[45]//quod//et induxérunt suscipiéntes patres nostri cum Iesu in possessiónem géntium, quas//éxpulit Deus a fácie patrum nostrórum, usque in diébus David,//[46]//qui invénit//grátiam ante Deum et pétiit, ut inveníret tabernáculum dómui Iacob.//[47]//Sálomon//autem ædificávit illi domum.//[48]//Sed non Altíssimus in manufáctis hábitat, sicut//prophéta dicit://[49]//*“Cælum mihi thronus est,//*terra autem scabéllum pedum meórum.//*Quam domum ædificábitis mihi, dicit Dóminus,//*aut quis locus requietiónis meæ?//[50]//*Nonne manus mea fecit hæc ómnia?”//.///[51]//Duri cervíce et incircumcísi córdibus et áuribus, vos semper Spirítui Sancto//resístitis, sicut patres vestri et vos.//[52]//Quem prophetárum non sunt persecúti patres//vestri? Et occidérunt eos, qui prænuntiábant de advéntu Iusti, cuius vos nunc//proditóres et homicídæ fuístis,//[53]//qui accepístis legem in dispositiónibus//angelórum et non custodístis».///[54]//Audiéntes autem hæc, dissecabántur córdibus suis et stridébant déntibus in//eum.//[55]//Cum autem esset plenus Spíritu Sancto, inténdens in cælum vidit glóriam//Dei et Iesum stantem a dextris Dei//[56]//et ait: «Ecce vídeo cælos apértos et Fílium//hóminis a dextris stantem Dei».//[57]//Exclamántes autem voce magna continuérunt//aures suas et ímpetum fecérunt unanímiter in eum//[58]//et eiciéntes extra civitátem//lapidábant. Et testes deposuérunt vestiménta sua secus pedes adulescéntis, qui//vocabátur Saulus.//[59]//Et lapidábant Stéphanum invocántem et dicéntem: «Dómine//Iesu, súscipe spíritum meum».//[60]//Pósitis autem génibus clamávit voce magna://«Dómine, ne státuas illis hoc peccátum»; et cum hoc dixísset, obdormívit.///[8,1]//Saulus autem erat conséntiens neci eius.
RESPONSORIUM

℟.//Stéphanus, servus Dei, quem lapidábant Iudǽi, vidit cælos apértos: vidit et//introívit:
*//Beátus homo, cui cæli patébant.
℣.//Cum ígitur saxórum crepitántium túrbine quaterétur, inter æthéreos aulæ//cæléstis sinus divína ei cláritas fulsit.
*//Beátus homo, cui cæli patébant.
LECTIO ALTERA
Ex Sermónibus sancti Fulgéntii Ruspénsis epíscopi
(Sermo 3, 1-3. 5-6: CCL 91 A, 905-909)
Arma caritatis
Heri celebrávimus temporálem sempitérni regis nostri natálem; hódie//celebrámus triumphálem mílitis passiónem.///Heri enim Rex noster, trábea carnis indútus, de aula úteri virginális//egrédiens, visitáre dignátus est mundum; hódie miles, de tabernáculo córporis//éxiens, triumphátor migrávit ad cælum.///Rex noster, cum sit altíssimus, pro nobis húmilis venit, sed inánis veníre non//pótuit. Magnum quippe donatívum suis milítibus áttulit, quo eos non solum//copióse ditávit, sed étiam ad certándum invictíssime confortávit. Attulit namque//donum caritátis, quæ perdúceret hómines ad consórtium deitátis.///Quod ergo áttulit, erogávit; nec sibi áliquid mínuit, sed mirabíliter et suórum//fidélium paupériem ditávit et indeficiéntibus thesáuris plenus ipse permánsit.///Cáritas ergo, quæ ad terram de cælo depósuit Christum, ipsa Stéphanum de//terris elevávit ad cælum. Cáritas, quæ præcéssit in rege, ipsa subsequénter//refúlsit in mílite.///Stéphanus ergo, ut nóminis sui corónam meruísset accípere, caritátem pro//armis habébat et per ipsam ubíque vincébat. Per caritátem Dei sæviéntibus//Iudǽis non cessit, per caritátem próximi pro lapidántibus intercéssit. Per//caritátem arguébat errántes, ut corrigeréntur; per caritátem pro lapidántibus//orábat, ne puniréntur.///Caritátis virtúte subníxus, vicit Saulum crudéliter sæviéntem et, quem hábuit//in terra persecutórem, in cælo méruit habére consórtem. Ipsa sancta et indeféssa//cáritas desiderábat orándo acquírere, quos nequívit monéndo convértere.///Et ecce nunc Paulus cum Stéphano lætátur, cum Stéphano Christi claritáte//perfrúitur, cum Stéphano exsúltat, cum Stéphano regnat. Quo enim præcéssit//Stéphanus, trucidátus lapídibus Pauli, illuc secútus est Paulus, adiútus//oratiónibus Stéphani.///Quam vera vita, fratres mei, ubi non Paulus de Stéphani occisióne//confúnditur, sed Stéphanus de Pauli consórtio gratulátur, quóniam cáritas in//utróque lætátur. Cáritas quippe in Stéphano superávit sævítiam Iudæórum,//cáritas in Paulo coopéruit multitúdinem peccatórum, cáritas in utróque páriter//regnum méruit possidére cælórum.///Cáritas est ígitur ómnium fons et orígo bonórum, munímen egrégium, via//quæ ducit ad cælum. In caritáte qui ámbulat, nec erráre póterit, nec timére. Ipsa//dírigit, ipsa prótegit, ipsa perdúcit.///Quocírca, fratres, quóniam scalam caritátis constítuit Christus, per quam ad//cælum omnis possit conscéndere christiánus, puram caritátem fórtiter retinéte,//ipsam vobis ínvicem exhibéte et in ea proficiéndo conscéndite.
RESPONSORIUM

℟.//Hestérna die Dóminus natus est in terris, ut Stéphanus nascerétur in cælis;//ingréssus est in mundum,
*//Ut Stéphanus ingrederétur in cælum.
℣.//Heri rex noster, trábea carnis indútus, de aula úteri virginális egrédiens,//visitáre dignátus est mundum.
*//Ut Stéphanus ingrederétur in cælum.
Oratio
Da nobis, quǽsumus, Dómine, imitári quod cólimus, ut discámus et inimícos//dilígere, quia eius natalícia celebrámus, qui novit étiam pro persecutóribus//exoráre. Per Dóminum.
DIE 27 DECEMBRIS
Ad Officium lectionis
LECTIO PRIOR
De Epístola prima beáti Ioánnis apóstoli
1, 1 — 2, 3
Verbum vitæ et lux Dei
[1,1]//Quod fuit ab inítio, quod audívimus, quod vídimus óculis nostris, quod//perspéximus, et manus nostræ contrectavérunt de verbo vitæ//[2]//— et vita appáruit,//et vídimus et testámur et annuntiámus vobis vitam ætérnam, quæ erat coram//Patre et appáruit nobis —//[3]//quod vídimus et audívimus, annuntiámus et vobis, ut//et vos communiónem habeátis nobíscum. Commúnio autem nostra est cum Patre//et cum Fílio eius Iesu Christo.//[4]//Et hæc scríbimus nos, ut gáudium nostrum sit//plenum.//[5]//Et hæc est annuntiátio, quam audívimus ab eo et annuntiámus vobis,//quóniam Deus lux est, et ténebræ in eo non sunt ullæ.///[6]//Si dixérimus quóniam communiónem habémus cum eo et in ténebris//ambulámus, mentímur et non fácimus veritátem;//[7]//si autem in luce ambulémus,//sicut ipse est in luce, communiónem habémus ad ínvicem, et sanguis Iesu Fílii//eius mundat nos ab omni peccáto.///[8]//Si dixérimus quóniam peccátum non habémus, nosmetípsos sedúcimus, et//véritas in nobis non est.//[9]//Si confiteámur peccáta nostra, fidélis est et iustus, ut//remíttat nobis peccáta et emúndet nos ab omni iniustítia.//[10]//Si dixérimus quóniam//non peccávimus, mendácem fácimus eum, et verbum eius non est in nobis.///[2,1]//Filíoli mei, hæc scribo vobis, ut non peccétis. Sed si quis peccáverit,//advocátum habémus ad Patrem, Iesum Christum iustum;//[2]//et ipse est propitiátio//pro peccátis nostris, non pro nostris autem tantum sed étiam pro totíus mundi.///[3]//Et in hoc cognóscimus quóniam nóvimus eum: si mandáta eius servémus.
RESPONSORIUM
(1 Io 1, 2. 4; Io 20, 31)
℟.//Annuntiámus vobis vitam ætérnam, quæ erat coram Patre et appáruit//nobis; et hæc scríbimus nos,
*//Et gáudium nostrum sit plenum.
℣.//Hæc scripta sunt, ut credátis quia Iesus est Christus Fílius Dei; et ut,//credéntes, vitam habeátis in nómine eius.
*//Et gáudium nostrum sit plenum.
LECTIO ALTERA
Ex Tractátibus sancti Augustíni epíscopi in Epístolam Ioánnis
(Tract. 1, 1. 3: PL 35, 1978. 1980)
Manifestata est ipsa Vita in carne
*Quod erat ab inítio, quod audívimus et quod vídimus óculis nostris et manus//*nostræ tractavérunt de Verbo vitæ//. Quis est qui mánibus tractat Verbum, nisi//quia//*Verbum caro factum est et habitávit in nobis?///Hoc autem Verbum, quod caro factum est, ut mánibus tractarétur, cœpit esse//caro ex vírgine María: sed non tunc cœpit Verbum, quia//*quod erat ab inítio//dixit.//Vidéte si non attestátur Epístola sua Evangélio suo, ubi modo audístis.//*In//*princípio erat Verbum et Verbum erat apud Deum.///Forte de Verbo vitæ sic quisque accípiat quasi locutiónem quandam de//Christo, non ipsum corpus Christi, quod mánibus tractátum est. Vidéte quid//sequátur://*Et ipsa vita manifestáta est//. Christus ergo Verbum vitæ.///Et unde manifestáta est? Erat enim ab inítio, sed non erat manifestáta//homínibus: manifestáta autem erat ángelis vidéntibus et tamquam pane suo//cibántibus. Sed quid ait Scriptúra?//*Panem angelórum manducávit homo.///Ergo manifestáta est ipsa Vita in carne; quia in manifestatióne pósita est, ut//res, quæ solo corde vidéri potest, viderétur et óculis, ut corda sanáret. Solo enim//corde vidétur Verbum: caro autem et óculis corporálibus vidétur. Erat unde//viderémus carnem, sed non erat unde viderémus Verbum: factum est Verbum//caro, quam vidére possémus, et sanarétur in nobis unde Verbum viderémus.///*Et testes,//inquit,//*sumus; et annuntiámus vobis vitam ætérnam, quæ erat apud//*Patrem et manifestáta est in nobis//, hoc est: manifestáta est inter nos; quod//apértius dicerétur, manifestáta est nobis.///*Quæ ergo vídimus et audívimus, nuntiámus vobis.//Inténdat cáritas vestra://*quæ ergo vídimus et audívimus, nuntiámus vobis//. Illi vidérunt ipsum Dóminum//præséntem in carne, et audiérunt verba ex ore Dómini, et annuntiavérunt nobis.//Et nos ergo audívimus, sed non vídimus.///Minus ergo sumus felíces quam illi qui vidérunt et audiérunt? Et quómodo//adiúngit://*Ut et vos societátem habeátis nobíscum?//Illi vidérunt, nos non vídimus,//et tamen sócii sumus; quia fidem commúnem tenémus.///*Et socíetas nostra sit cum Deo Patre et Iesu Christo Fílio eius. Et hæc//,//inquit,//*scríbimus vobis, ut gáudium vestrum sit plenum//. Plenum gáudium dicit in//ipsa societáte, in ipsa caritáte, in ipsa unitáte.
RESPONSORIUM

℟.//Iste est Ioánnes, qui supra pectus Dómini in cena recúbuit:
*//Beátus//apóstolus, cui reveláta sunt secréta cæléstia.
℣.//Fluénta Evangélii de ipso sacri domínici péctoris fonte potávit.
*//Beátus//apóstolus, cui reveláta sunt secréta cæléstia.
Oratio
Deus, qui per beátum apóstolum Ioánnem Verbi tui nobis arcána reserásti,//præsta, quǽsumus, ut, quod ille nostris áuribus excellénter infúdit, intellegéntiæ//competéntis eruditióne capiámus. Per Dóminum.
SANCTÆ FAMILIÆ IESU, MARIÆ ET IOSEPH
Ad Officium lectionis
LECTIO PRIOR
De Epístola beáti Pauli apóstoli ad Ephésios
5, 21 — 6, 4
De vita christiana in familia
Fratres://[5,21]//Subiécti ínvicem estóte in timóre Christi.//[22]//Mulíeres viris suis sicut//Dómino,//[23]//quóniam vir caput est mulíeris, sicut et Christus caput est ecclésiæ,//ipse salvátor córporis.//[24]//Sed ut ecclésia subiécta est Christo, ita et mulíeres viris//in ómnibus.///[25]//Viri, dilígite uxóres, sicut et Christus diléxit ecclésiam et seípsum trádidit//pro ea,//[26]//ut illam sanctificáret mundans lavácro aquæ in verbo,//[27]//ut exhibéret ipse//sibi gloriósam ecclésiam non habéntem máculam aut rugam aut áliquid//eiúsmodi, sed ut sit sancta et immaculáta.//[28]//Ita et viri debent dilígere uxóres suas//ut córpora sua. Qui suam uxórem díligit, seípsum díligit;//[29]//nemo enim umquam//carnem suam ódio hábuit, sed nutrit et fovet eam sicut et Christus ecclésiam,//[30]//quia membra sumus córporis eius.//[31]//Propter hoc relínquet homo patrem et//matrem et adhærébit uxóri suæ et erunt duo in carne una.//[32]//Mystérium hoc//magnum est; ego autem dico de Christo et ecclésia!//[33]//Verúmtamen et vos sínguli//unusquísque suam uxórem sicut seípsum díligat; uxor autem tímeat virum.///[6,1]//Fílii, obœdíte paréntibus vestris in Dómino, hoc enim est iustum.//[2]//Honóra//patrem tuum et matrem, quod est mandátum primum cum promissióne,//[3]//ut bene//sit tibi et sis longǽvus super terram.//[4]//Et, patres, nolíte ad iracúndiam provocáre//fílios vestros, sed educáte illos in disciplína et correptióne Dómini.
RESPONSORIUM
(Eph 6, 1-2. 3; Lc 2, 51)
℟.//Fílii, obœdíte paréntibus vestris in Dómino, hoc enim est iustum;
*//Honóra//patrem tuum et matrem tuam.
℣.//Descéndit Iesus cum María et Ioseph; et venit Názareth et erat súbditus//illis.
*//Honóra patrem tuum et matrem tuam.
LECTIO ALTERA
Ex Allocutiónibus Pauli papæ Sexti
(Allocutio habita Nazareth 5 ianuarii 1964)
Exemplum Nazareth
Nazaréna domus schola est, in qua íncipit Christi vita dignósci: Evangélii//nempe schola.///Hic enim primum aspícere díscimus, audíre, meditári, pénitus perspícere quæ//in simplicíssima hac et humíllima pulcherrimáque Fílii Dei revelatióne vis alta//insit et arcána. Sed et imitári fortásse sensim díscimus.///Hic quidem ratiónem viámque percípimus, qua Christus quis sit fácile//cognoscámus. Hic appríme intellégimus quantum ea consideránda sint, quæ//illíus in nobis habitatiónem respíciunt ac véluti inclúdunt, loca vidélicet,//témpora, mores, sermo, sacri ritus, ómnia dénique, quibus Iesus est usus ut se//mundo fáceret maniféstum. Omnia hic vocem, ómnia significatiónem habent.///Hic profécto, hac in schola, perspícimus cur spiritális tenénda sit disciplína,//si quis Evangélii sequi doctrínam atque Christi cúpiat esse discípulus.///O quómodo ad nostram libénter redíre vellémus infántiam, nosque Nazarénæ//huic húmili eidémque sublími scholæ rursus commíttere! quam veheménter//gestirémus nostrum redintegráre stúdium ad veram vitæ sciéntiam iuxta Maríam//et ad divinárum veritátum intellegéntiam comparándam!///At hic nónnisi peregríni consídimus, votúmque hoc depónere cógimur, quo//institutiónem numquam absolútam ad noscéndum Evangélium hac in domo//pergámus. Non tamen abíbimus quin festinánter, ac véluti furtim, breves//quosdam e Nazaréna sede mónitus referámus.///Siléntium enim hæc docet in primis. Utinam óptima in nobis reviréscat//siléntii æstimátio, mirándi nempe huius ac necessárii mentis hábitus, dum in//æstuánti ætátis nostræ nimiúmque exagitáta vita tot vociferatiónibus, strepítibus,//clamóribus impugnámur. O Nazarénum siléntium, doce nos in bonis esse//cogitatiónibus defíxos, ad interióra spíritus inténtos, ad secréta Dei consília//verorúmque mandáta magistrórum audiénda probe parátos; doce nos quantum//opus sint atque váleant præparatiónes, stúdium, meditátio, personális intimúsque//ordo vitæ, orátio, quam Deus solus réspicit in occúlto.///Domésticam hic prætérea vivéndi percípimus ratiónem. Nos sane Názareth//admóneat quid sit família, quid eius commúnio dilectiónis, eius gravis ac nítida//pulchritúdo, sacra eius inviolabilísque propríetas; demónstret quam dulcis in//família sit institútio, pro qua nihil áliud substítui possit; edóceat quod sit eius in//sociáli órdine natívum offícium.///Operis dénique hic cognóscimus disciplínam. O Nazaréna sedes, fabri Fílii//domus, hic potíssimum sevéram quidem sed redemptrícem labóris humáni legem//intellégere optámus et celebráre; labóris hic dignitátem sic instauráre, ut ab//ómnibus sentiátur; illud hoc in tecto commemoráre, non posse labórem//semetípsum finem sibi esse, sed suam libertátem præstantiámque súmere non//tantum ex suo quod vocant moménto œconómico, verum ex iis étiam rebus,//quibus ad præclárum finem ipse dirígitur; hic dénique totíus mundi operáriis//salútem vólumus nuntiáre, iisdémque magnum exémplar osténdere, divínum//fratrem, prophétam iustárum ómnium, quæ ad eos pertíneant, causárum,//Christum vidélicet Dóminum nostrum.
RESPONSORIUM
(2 Cor 13, 11; Eph 5, 19; Col 3, 23)
℟.//Gaudéte, perfécti estóte, exhortámini, idem sápite, pacem habéte:
*//Cantántes et psalléntes in córdibus vestris Dómino.
℣.//Quodcúmque fácitis ex ánimo operámini, sicut Dómino, et non//homínibus.
*//Cantántes et psalléntes in córdibus vestris Dómino.
Oratio
Deus, qui præclára nobis Sanctæ Famíliæ dignátus es exémpla præbére,//concéde propítius, ut, domésticis virtútibus caritatísque vínculis illam sectántes,//in lætítia domus tuæ prǽmiis fruámur ætérnis. Per Dóminum.
DIE 29 DECEMBRIS
Ad Officium lectionis
LECTIO PRIOR
Incipit Epístola beáti Pauli apóstoli ad Colossénses
1, 1-14
Gratiarum actio et precatio
[1]//Paulus apóstolus Christi Iesu per voluntátem Dei et Timótheus frater//[2]//his,//qui sunt Colóssis, sanctis et fidélibus frátribus in Christo: grátia vobis et pax a//Deo Patre nostro.///[3]//Grátias ágimus Deo Patri Dómini nostri Iesu Christi semper pro vobis//orántes,//[4]//audiéntes fidem vestram in Christo Iesu et dilectiónem, quam habétis in//sanctos omnes,//[5]//propter spem, quæ repósita est vobis in cælis, quam ante audístis//in verbo veritátis evangélii,//[6]//quod pervénit ad vos, sicut et in univérso mundo est//fructíficans et crescens sicut et in vobis ex ea die, qua audístis et cognovístis//grátiam Dei in veritáte;//[7]//sicut didicístis ab Epáphra caríssimo consérvo nostro,//qui est fidélis pro nobis miníster Christi,//[8]//qui étiam manifestávit nobis//dilectiónem vestram in Spíritu.///[9]//Ideo et nos, ex qua die audívimus, non cessámus pro vobis orántes et//postulántes, ut impleámini agnitióne voluntátis eius in omni sapiéntia et//intelléctu spiritáli,//[10]//ut ambulétis digne Dómino per ómnia placéntes, in omni//ópere bono fructificántes et crescéntes in sciéntia Dei,//[11]//in omni virtúte confortáti//secúndum poténtiam claritátis eius in omnem patiéntiam et longanimitátem, cum//gáudio//[12]//grátias agéntes Patri,//qui idóneos vos fecit in partem sortis sanctórum in lúmine;//[13]//qui erípuit nos de potestáte tenebrárum//et tránstulit in regnum Fílii dilectiónis suæ,//[14]//in quo habémus redemptiónem,//remissiónem peccatórum.
RESPONSORIUM
(Col 1, 12. 13; Iac 1, 17)
℟.//Grátias agámus Deo Patri,
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
℣.//Omne datum óptimum et omne donum perféctum desúrsum est,//descéndens a Patre lúminum.
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
LECTIO ALTERA
Ex Sermónibus sancti Bernárdi abbátis
(Sermo 1 in Epiphania Domini, 1-2: PL 133, 141-143)
In plenitudine temporis venit et plenitudo divinitatis
Appáruit benígnitas et humánitas Salvatóris nostri Dei. Grátias Deo, per//quem sic abúndat consolátio nostra in hac peregrinatióne, in hoc exsílio, in hac//miséria.///Priúsquam apparéret humánitas, latébat benígnitas; síquidem et prius erat://nam et misericórdia Dómini ab ætérno est. Sed unde tanta agnósci póterat?//Promittebátur, sed non sentiebátur; unde et a multis non credebátur. Multifárie//quippe multísque modis loquebátur Dóminus in prophétis. Ego, ínquiens, cógito//cogitatiónes pacis et non afflictiónis. Sed quid respondébat homo, afflictiónem//séntiens, pacem nésciens? Quoúsque dícitis, Pax, pax, et non est pax? Propter//hoc ángeli pacis amáre flebant, dicéntes: Dómine, quis crédidit audítui nostro?//Sed nunc credant hómines vel vísui suo, quia testimónia Dei credibília facta sunt//nimis. Ut enim nec turbátum quidem óculum láteat, in sole pósuit tabernáculum//suum.///Ecce pax non promíssa, sed missa; non diláta, sed data; non prophetáta, sed//præsentáta. Ecce quasi saccum plenum misericórdia sua Deus Pater misit in//terram; saccum, inquam, in passióne concidéndum, ut effundátur quod in eo latet//prétium nostrum; saccum útique, etsi parvum, sed plenum. Párvulus síquidem//datus est nobis, sed in quo hábitat omnis plenitúdo divinitátis. Postquam enim//venit plenitúdo témporis, venit et plenitúdo divinitátis. Venit in carne, ut vel sic//carnálibus exhiberétur, ei apparénte humanitáte benígnitas agnoscerétur. Ubi//enim Dei innotéscit humánitas, iam benígnitas latére non potest. In quo enim//magis commendáre póterat benignitátem suam, quam suscipiéndo carnem//meam? Meam, inquam, non carnem Adam, id est non qualem ille hábuit ante//culpam.///Quid tantópere decláret eius misericórdiam, quam quod ipsam suscépit//misériam? Quid ita pietáte plenum, quam quod Dei Verbum propter nos factum//est fenum? Dómine, quid est homo quia réputas eum? aut quid appónis erga eum//cor tuum? Hinc atténdat homo quanta sit cura eius Deo; hinc sciat quid de eo//cógitet aut quid séntiat. Non intérroges, o homo, ea quæ páteris, sed quæ passus//est ille. Quanti te fecit, ex his quæ pro te factus est, agnósce, ut appáreat tibi//benígnitas eius ex humanitáte. Quanto enim minórem se fecit in humanitáte,//tanto maiórem exhíbuit in bonitáte; et quanto pro me vílior, tanto mihi cárior est.//Appáruit, inquit Apóstolus, benígnitas et humánitas Salvatóris nostri Dei. Magna//plane et manifésta benígnitas Dei et humánitas! et magnum benignitátis indícium//declarávit, qui humanitáti áddere nomen Dei curávit.
RESPONSORIUM
(Eph 1, 5; Rom 8, 29)
℟.//Prædestinávit nos Deus in adoptiónem filiórum per Iesum Christum in//ipsum,
*//Secúndum beneplácitum voluntátis suæ, in laudem glóriæ grátiæ suæ.
℣.//Quos præscívit, et prædestinávit confórmes fíeri imáginis Fílii sui.
*//Secúndum beneplácitum voluntátis suæ, in laudem glóriæ grátiæ suæ.
Oratio
Omnípotens et invisíbilis Deus, qui tuæ lucis advéntu mundi ténebras//effugásti, seréno vultu nos, quǽsumus, intuére, ut magnificéntiam nativitátis//Unigéniti tui dignis præcóniis collaudémus. Qui tecum vivit.
DIE 30 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
1, 15 — 2, 3
Christus, caput Ecclesiæ; Paulus servus eius
ratres://[1,15]//Christus Iesus est imágo Dei invisíbilis,//primogénitus omnis creatúræ,//[16]//quia in ipso cóndita sunt univérsa in cælis et in terra,//visibília et invisibília,//sive throni sive dominatiónes//sive principátus sive potestátes.//Omnia per ipsum et in ipsum creáta sunt,//[17]//et ipse est ante ómnia,//et ómnia in ipso constant.//[18]//Et ipse est caput córporis ecclésiæ;//qui est princípium, primogénitus ex mórtuis,//ut sit in ómnibus ipse primátum tenens,//[19]//quia in ipso complácuit omnem plenitúdinem habitáre//[20]//et per eum reconciliáre ómnia in ipsum,//pacíficans per sánguinem crucis eius,//sive quæ in terris sive quæ in cælis sunt.///[21]//Et vos, cum essétis aliquándo alienáti et inimíci sensu in opéribus malis,//[22]//nunc autem reconciliávit in córpore carnis eius per mortem exhibére vos//sanctos et immaculátos et irreprehensíbiles coram ipso,//[23]//si tamen permanétis in//fide fundáti et stábiles et immóbiles a spe evangélii, quod audístis, quod//prædicátum est in univérsa creatúra, quæ sub cælo est, cuius factus sum ego//Paulus miníster.///[24]//Nunc gáudeo in passiónibus pro vobis et adímpleo ea quæ desunt//passiónum Christi in carne mea pro córpore eius, quod est ecclésia,//[25]//cuius factus//sum ego miníster secúndum dispensatiónem Dei, quæ data est mihi in vos, ut//ímpleam verbum Dei,//[26]//mystérium, quod abscónditum fuit a sǽculis et//generatiónibus, nunc autem manifestátum est sanctis eius,//[27]//quibus vóluit Deus//notas fácere divítias glóriæ mystérii huius in géntibus, quod est Christus in//vobis, spes glóriæ;//[28]//quem nos annuntiámus, commonéntes omnem hóminem et//docéntes omnem hóminem in omni sapiéntia, ut exhibeámus omnem hóminem//perféctum in Christo;//[29]//ad quod et labóro certándo secúndum operatiónem eius,//quæ operátur in me in virtúte.///[2,1]//Volo enim vos scire qualem sollicitúdinem hábeam pro vobis et pro his, qui//sunt Laodicíæ, et quicúmque non vidérunt fáciem meam in carne,//[2]//ut consoléntur//corda ipsórum instrúcti in caritáte et in omnes divítias plenitúdinis intelléctus, in//agnitiónem mystérii Dei, Christi,//[3]//in quo sunt omnes thesáuri sapiéntiæ et//sciéntiæ abscónditi.
RESPONSORIUM
(Col 1, 18. 17)
℟.//Christus est caput córporis Ecclésiæ, primogénitus ex mórtuis,
*//Ut sit in//ómnibus ipse primátum tenens.
℣.//Ipse est ante ómnia, et ómnia in ipso constant.
*//Ut sit in ómnibus ipse//primátum tenens.
LECTIO ALTERA
Ex Tractátu sancti Hippólyti presbýteri De refutatióne ómnium hǽresum
(Cap. 10, 33-34: PG 16, 3452-3453)
Verbum caro factum deificat nos
Non vanis verbis fidem habémus, neque subitáriis cordis mótibus abrípimur,//neque blandítiis facúndiæ sermónum mulcémur, sed verbis vi divína dictis fidem//non denegámus.///Et hæc Deus Verbo imperábat, Verbum autem illa loquebátur, per éadem//convértens hóminem ab inobœdiéntia, non vi necessitátis in servitútem rédigens,//sed in libertáte et voluntário consílio vocans.///Hoc Verbum in fine témporum mittébat Pater, non ámplius per prophétam//loqui neque obscúre prædicátum subintéllegi illud volens, sed iubens ut ipso visu//apparéret, ut mundus ipsum videns salvarétur.///Hoc Verbum cognóvimus ex Vírgine corpus assumpsísse et véterem//hóminem per novam formatiónem gestásse. Hoc scimus hóminem ex nostra//massa factum esse; nisi enim ex eádem éxstitit, frustra prǽcipit ut ipsum//imitémur tamquam magístrum. Si enim ille homo divérsæ erat forte substántiæ,//cur simília ímperat mihi débili nato, et quómodo hic bonus et iustus?///Ne autem divérsus a nobis censerétur, étiam labórem sustínuit, et esuríre//vóluit, et sitíre non recusávit, et somno quiévit, et passióni non repugnávit, et//morti obtemperávit, et resurrectiónem suam manifestávit, tamquam primítias//ófferens in his ómnibus própriam suam humanitátem, ut tu pátiens ne ánimum//despóndeas, sed, hóminem temetípsum prófitens, exspéctes et tu quæ Deus huic//exhíbuit.///Deum verum cum didíceris, habébis immortále corpus et incorrúptum una//cum ánima, et regnum cælórum nanciscéris tu, qui in terra degísti et cæléstem//regem cognovísti; eris autem consors Dei et cohéres Christi, non concupiscéntiis//vel passiónibus vel morbis obstríctus, quia factus es deus.///Quæcúmque enim sustinuísti mala, homo cum sis, hæc Deus dabat, quia//homo es; quæcúmque autem subsequúntur Deum, hæc præbére promísit Deus,//cum deificátus fúeris et immortális factus. Vidélicet, cognósce te ipsum,//agnóscens Deum qui te fecit; cognóscere enim et cognósci cóntigit ei qui ab illo//vocátus est.///Ne contendátis ígitur advérsus vos ínvicem, neu dubitétis régredi. Christus//enim est super ómnia Deus, qui peccátum ab homínibus ablúere constítuit,//novum perfíciens véterem hóminem, postquam imáginem eum vocávit ab inítio//et per effígiem osténdit caritátem, quam erga te habet. Cuius præcéptis grávibus//ubi obœdíveris, et boni bonus factus fúeris imitátor, eris eius consímilis, ab eo//honorátus. Non enim mendícus est Deus, qui et te deum fecit ad ipsíus glóriam.
RESPONSORIUM
(Io 1, 14; cf. Bar 3, 38)
℟.//Verbum caro factum est et habitávit in nobis.
*//Et vídimus glóriam eius,//glóriam quasi Unigéniti a Patre, plenum grátiæ et veritátis.
℣.//In terris visus est et cum homínibus conversátus est.
*//Et vídimus glóriam//eius, glóriam quasi Unigéniti a Patre, plenum grátiæ et veritátis.
Oratio
Concéde, quǽsumus, omnípotens Deus, ut nos Unigéniti tui nova per carnem//natívitas líberet, quos sub peccáti iugo vetústa sérvitus tenet. Per Dóminum.
DIE 31 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 4-15
Fides nostra in Christo
Fratres://[4]//Hoc dico, ut nemo vos decípiat in subtilitáte sermónum.//[5]//Nam etsi//córpore absens sum, sed spíritu vobíscum sum, gaudens et videns órdinem//vestrum et firmaméntum eius, quæ in Christum est, fídei vestræ.///[6]//Sicut ergo accepístis Christum Iesum Dóminum, in ipso ambuláte,//[7]//radicáti//et superædificáti in ipso et confirmáti fide, sicut didicístis, abundántes in//gratiárum actióne.//[8]//Vidéte, ne quis vos deprædétur per philosophíam et inánem//falláciam secúndum traditiónem hóminum, secúndum eleménta mundi et non//secúndum Christum;//[9]//quia in ipso inhábitat omnis plenitúdo divinitátis//corporáliter,//[10]//et estis in illo repléti, qui est caput omnis principátus et potestátis,//[11]//in quo et circumcísi estis circumcisióne non manufácta in exspoliatióne//córporis carnis, in circumcisióne Christi,//[12]//consepúlti ei in baptísmo, in quo et//conresuscitáti estis per fidem operatiónis Dei, qui suscitávit illum a mórtuis;//[13]//et//vos, cum mórtui essétis in delíctis et præpútio carnis vestræ, convivificávit cum//illo, donans nobis ómnia delícta,//[14]//delens, quod advérsum nos erat, chirógraphum//decrétis, quod erat contrárium nobis, et ipsum tulit de médio affígens illud cruci;//[15]//exspólians principátus et potestátes tradúxit confidénter, triúmphans illos in//semetípso.
RESPONSORIUM
(Col 2, 9. 10. 12)
℟.//In Christo inhábitat omnis plenitúdo divinitátis corporáliter,
*//Ipse est//caput omnis principátus et potestátis.
℣.//Consepúlti ei in baptísmo, in quo et conresuscitáti sumus per fidem//operatiónis Dei.
*//Ipse est caput omnis principátus et potestátis.
LECTIO ALTERA
Ex Sermónibus sancti Leónis Magni papæ
(Sermo 6 in Nativitate Domini, 2-3, 5: PL 54, 213-216)
Natalis Domini, natalis est pacis
Quamvis illa infántia, quam Fílii Dei non est dedignáta maiéstas, in virum//perféctum ætátis adiectióne provécta sit, et, consummáto passiónis et//resurrectiónis triúmpho, omnes suscéptæ pro nobis humilitátis transíerint//actiónes, rénovat tamen nobis hodiérna festívitas nati Iesu ex María Vírgine//sacra primórdia; et, dum Salvatóris nostri adorámus ortum, invenímur nos//nostrum celebráre princípium.///Generátio enim Christi orígo est pópuli christiáni, et natális cápitis natális est//córporis.///Hábeant licet sínguli quique vocatórum órdinem suum, et omnes Ecclésiæ//fílii témporum sint successióne distíncti, univérsa tamen summa fidélium, fonte//orta baptísmatis, sicut cum Christo in passióne crucifíxi, in resurrectióne//resuscitáti, in ascensióne ad déxteram Patris collocáti, ita cum ipso sunt in hac//nativitáte congéniti.///Quisquis enim hóminum in quacúmque mundi parte credéntium regenerátur//in Christo, intercíso originális trámite vetustátis, transit in novum hóminem//renascéndo; nec iam in propágine habétur carnális patris, sed in gérmine//Salvatóris, qui ídeo Fílius hóminis est factus, ut nos fílii Dei esse possímus.///Nisi enim ille ad nos hac humilitáte descénderet, nemo ad illum ullis suis//méritis perveníret.///Unde ipsa colláti múneris magnitúdo dignam a nobis éxigit suo splendóre//reveréntiam. Ideo enim, sicut beátus Apóstolus docet, non spíritum huius mundi//accépimus, sed Spíritum qui ex Deo est, ut sciámus quæ a Deo donáta sunt//nobis; qui non áliter pie cólitur, nisi id ei, quod ipse tríbuit, offerátur.///Quid autem in thesáuro domínicæ largitátis ad honórem præséntis festi tam//cóngruum póssumus inveníre, quam pacem, quæ in nativitáte Dómini primo est//angélico prædicáta concéntu?///Ipsa enim est, quæ parit fílios Dei, nutrix dilectiónis et génetrix unitátis,//réquies beatórum et æternitátis habitáculum; cuius hoc opus próprium et speciále//benefícium est, ut iungat Deo quos secérnit de mundo.///Qui ergo non ex sanguínibus, neque ex voluntáte carnis, neque ex voluntáte//viri, sed ex Deo nati sunt, ófferant Patri pacificórum concórdiam filiórum, et in//primogénitum novæ creatúræ, qui venit non suam, sed mitténtis, fácere//voluntátem, univérsa adoptiónis membra concúrrant: quóniam grátia Patris non//discórdes neque dissímiles, sed unum sentiéntes unúmque amántes adoptávit//herédes. Ad unam reformátos imáginem, opórtet ánimam habére confórmem.///Natális Dómini, natális est pacis: sic enim ait Apóstolus: Ipse est pax nostra,//qui fecit útraque unum; quóniam sive Iudǽus, sive gentílis, per ipsum habémus//accéssum in uno Spíritu ad Patrem.
RESPONSORIUM
(Eph 2, 13-14. 17)
℟.//Vos, qui aliquándo erátis longe, facti estis prope in sánguine Christi.
*//Ipse//enim est pax nostra, qui fecit útraque unum.
℣.//Et véniens evangelizávit pacem vobis, qui longe fuístis, et pacem iis qui//prope.
*//Ipse enim est pax nostra, qui fecit útraque unum.
Oratio
Omnípotens sempitérne Deus, qui in Fílii tui nativitáte tribuísti totíus//religiónis inítium perfectionémque constáre, da nobis, quǽsumus, in eius//portióne censéri, in quo totíus salútis humánæ summa consístit. Per Dóminum.
In octava Nativitatis Domini
Ad Officium lectionis
LECTIO PRIOR
De Epístola ad Hebrǽos
2, 9-17
Christus per omnia fratribus similis
Fratres://[9]//Eum, qui//*paulo minus ab ángelis minorátus est,//vidémus Iesum//propter passiónem mortis//*glória et honóre coronátum,//ut grátia Dei pro ómnibus//gustáverit mortem.///[10]//Decébat enim eum, propter quem ómnia et per quem ómnia, qui multos//fílios in glóriam addúxit, ducem salútis eórum per passiónes consummáre.//[11]//Qui//enim sanctíficat et qui sanctificántur, ex uno omnes; propter quam causam non//erubéscit fratres eos vocáre//[12]//dicens://«Nuntiábo nomen tuum frátribus meis,//in médio ecclésiæ laudábo te»;///[13]//et íterum: «Ego ero fidens in eum»;///et íterum: «Ecce ego et púeri, quos mihi dedit Deus».///[14]//Quia ergo púeri communicavérunt sánguini et carni, et ipse simíliter//participávit iísdem, ut per mortem destrúeret eum, qui habébat mortis impérium,//id est Diábolum,//[15]//et liberáret eos, qui timóre mortis per totam vitam obnóxii//erant servitúti.//[16]//Nusquam enim ángelos apprehéndit, sed//*semen Abrahæ//*apprehéndit//.//[17]//Unde débuit per ómnia frátribus similári, ut miséricors fíeret et//fidélis póntifex in iis, quæ sunt ad Deum, ut repropitiáret delícta pópuli.
RESPONSORIUM
(Lc 1, 28)
℟.//Beáta es, Virgo María, quæ Dóminum portásti, creatórem mundi:
*//Genuísti qui te fecit et in ætérnum pérmanes virgo.
℣.//Ave, María, grátia plena, Dóminus tecum.
*//Genuísti qui te fecit et in//ætérnum pérmanes virgo.
LECTIO ALTERA
Ex Epístolis sancti Athanásii epíscopi
(Epist. ad Epictetum, 5-9: PG 26, 1058. 1062-1066)
Verbum nostra suscepit ex Maria
*Verbum semen Abrahæ apprehéndit,//ut ait Apóstolus,//*unde débuit per ómnia//*frátribus similári,//et corpus assúmere nobis símile. Proptérea ígitur adest vere//María, ut ab ea illud assúmat et tamquam próprium pro nobis illud ófferat.//Partum mémorat Scriptúra, et ait://*Pannis eum invólvit//: ac beáta prædicabántur//úbera, quibus ipse lactátus est, et quasi partu vulvam adaperiénte oblátum est//sacrifícium. Et Gábriel quidem caute ac prudénter annuntiábat illi, dicéndo, non//simplíciter, quod//*in te//nascétur, ne extrínsecus corpus ipsi indúctum putarétur;//sed,//*ex te,//ut, quod gignebátur, ortum ex illa duxísse crederétur.///Ita autem se res habébat, ut nostra Verbum suscípiens, offerénsque in//sacrifícium, pénitus absúmeret, ac deínceps suis nos índuens, Apóstolo hæc//dicéndi occasiónem daret://*Opórtet corruptíbile hoc indúere incorruptiónem et//*mortále hoc indúere immortalitátem//.///Hæc autem non fictióne facta sunt, quemádmodum nonnúlli existimárunt,//absit! sed, Salvatóre vere hómine facto, hinc totíus hóminis salus consecúta est.//Verum nequáquam fictítia res est salus nostra neque solíus córporis; sed vere//totíus hóminis, ánimæ scílicet et córporis, salus in ipso Verbo facta est.///Humánum ítaque natúra erat, quod ex María pródiit, secúndum divínas//Scriptúras, verúmque erat Dómini corpus: verum, inquam, fuit, cum idem atque//nostrum exstíterit. Soror étenim nostra est María, omnes quippe ex Adámo orti//sumus.///Quod enim a Ioánne dícitur://*Verbum caro factum est,//eádem est//significatióne, ut ex símili loquéndi modo deprehéndere licet: apud Paulum//quippe scriptum est://*Christus factus est pro nobis maledíctum.//Nam humáno//córpori, ex Verbi communióne et coniunctióne, ingens facta est accéssio: ex//mortáli enim factum est immortále, et, cum animále esset, factum est spiritále,//cumque ex terra factum esset, cæléstes portas penetrávit.///Porro Trínitas, étiam Verbo ex María corpus suménte, Trínitas semper est,//neque accessiónem admíttens, neque diminutiónem; sed perfécta semper est, et//in Trinitáte una Déitas agnóscitur, et sic unus Deus Verbi Pater in Ecclésia//prædicátur.
RESPONSORIUM
(Cf. Lc 1, 42)
℟.//Sancta et immaculáta virgínitas, quibus te láudibus éfferam, néscio:
*//Quia//quem cæli cápere non póterant, tuo grémio contulísti.
℣.//Benedícta tu in muliéribus et benedíctus fructus ventris tui.
*//Quia quem//cæli cápere non póterant, tuo grémio contulísti.
Oratio
Deus, qui salútis ætérnæ, Beátæ Maríæ virginitáte fecúnda, humáno géneri//prǽmia præstitísti, tríbue, quǽsumus, ut ipsam pro nobis intercédere sentiámus,//per quam merúimus Fílium tuum auctórem vitæ suscípere. Qui tecum vivit.
DIE 2 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 16 — 3, 4
Vita nova in Christo
Fratres://[2,16]//Nemo vos iúdicet in cibo aut in potu aut ex parte diéi festi aut//neoméniæ aut sabbatórum,//[17]//quæ sunt umbra futurórum, corpus autem Christi.//[18]//Nemo vos bravío defráudet cómplacens sibi in humilitáte et religióne//angelórum propter ea, quæ vidit, ingrédiens, frustra inflátus sensu carnis suæ//[19]//et//non tenens caput, ex quo totum corpus per nexus et coniunctiónes//subministrátum et compaginátum crescit in augméntum Dei.///[20]//Si mórtui estis cum Christo ab eleméntis mundi, quid tamquam vivéntes in//mundo decrétis subicímini://[21]//«Ne tetígeris neque gustáveris neque//contrectáveris»,//[22]//quæ sunt ómnia in corruptiónem ipso usu secúndum præcépta//et doctrínas hóminum?//[23]//Quæ sunt ratiónem quidem habéntia sapiéntiæ in//superstitióne et humilitáte, et non parcéndo córpori, non in honóre áliquo ad//saturitátem carnis.///[3,1]//Igitur si conresurrexístis Christo, quæ sursum sunt quǽrite, ubi Christus est//in déxtera Dei sedens;//[2]//quæ sursum sunt sápite, non quæ supra terram.//[3]//Mórtui//enim estis, et vita vestra abscóndita est cum Christo in Deo!//[4]//Cum Christus//apparúerit, vita vestra, tunc et vos apparébitis cum ipso in glória.
RESPONSORIUM
(Cf. Col 3, 1-2; Lc 12, 34)
℟.//Si conresurrexístis Christo, quæ sursum sunt quǽrite, ubi Christus est in//déxtera Dei sedens;
*//Quæ sursum sunt sápite, non quæ supra terram.
℣.//Ubi thesáurus vester est, ibi et cor vestrum erit.
*//Quæ sursum sunt sápite,//non quæ supra terram.
LECTIO ALTERA
E Libro sancti Basilíi Magni epíscopi De Spíritu Sancto
(Cap. 26, nn. 61. 64: PG 32, 179-182. 186)
De Domino vivificante corpus suum in Spiritu
Qui iam non vivit secúndum carnem, sed Spíritu Dei ágitur ac fílius Dei//nominátur et confórmis imágini Fílii Dei factus est, spiritális dícitur. Et sicut//cernéndi vis est in óculo sano, sic operátio Spíritus in ánima purgáta.///Item, quemádmodum verbum est in ánimo, intérdum ut in corde cogitátum,//intérdum ut lingua prolátum: sic et Spíritus Sanctus, vel cum testimónium præbet//spirítui nostro, et clamat in córdibus nostris, Abba, Pater, vel cum lóquitur pro//nobis, iuxta id quod dictum est, Non vos estis qui loquímini, sed Spíritus Patris,//qui lóquitur in vobis.///Iamvéro, et ut totum in pártibus, Spíritus intellégitur iuxta donórum//distributiónem. Omnes enim ínvicem sumus membra, sed habéntes dona//secúndum Dei grátiam nobis datam divérsa.///Eaprópter, non potest dícere óculus mánui: Non opus hábeo te; aut rursus//caput pédibus: Non est mihi vobis opus. Sed ómnia quidem simul complent//corpus Christi in unitáte Spíritus; necessáriam autem utilitátem sibi ínvicem//reddunt ex donis.///Deus enim pósuit membra in córpore, unumquódque illórum ut vóluit.//Membra autem eándem habent pro se mútuo sollicitúdinem, iuxta spiritálem//mútuæ affectiónis ipsis ínsitæ communiónem. Eóque sive pátitur unum//membrum, una cum eo patiúntur ómnia membra: sive glorificátur unum//membrum simul gaudent ómnia membra.///Rursus, quemádmodum partes sunt in toto, ita sínguli sumus in Spíritu, eo//quod omnes in uno córpore in unum Spíritum baptizáti sumus.///Sicut autem in Fílio cérnitur Pater, sic Fílius cérnitur in Spíritu. Itaque//adorátio, quæ sit in Spíritu, mentis nostræ operatiónem ut in luce factam índicat,//ut díscere licet ex iis quæ Samaritánæ dicta sunt. Nam cum illa, consuetúdine//regiónis decépta, existimáret in loco esse adoratiónem, Dóminus eam dédocens//dixit in Spíritu et veritáte adoráre oportére: nimírum seípsum appéllans//veritátem.///Quemádmodum ígitur in Fílio dícimus adoratiónem, velut in imágine Dei ac//Patris: sic et in Spíritu, tamquam in seípso Dómini divinitátem expriménte.///Itaque próprie et congruénter per illuminatiónem Spíritus conspícimus//splendórem glóriæ Dei; per charactérem autem ad eum, cuius est charácter et//æquále sigíllum, subvéhimur.
RESPONSORIUM
(1 Cor 2, 12. 10; Eph 3, 5)
℟.//Nos non spíritum huius mundi accépimus, sed Spíritum qui ex Deo est, ut//sciámus quæ a Deo donáta sunt nobis:
*//Spíritus enim ómnia scrutátur, étiam//profúnda Dei.
℣.//Quod áliis generatiónibus non innótuit fíliis hóminum, sícuti nunc//revelátum est sanctis apóstolis et prophétis in Spíritu.
*//Spíritus enim ómnia//scrutátur, étiam profúnda Dei.
Oratio
Da, quǽsumus, Dómine, pópulo tuo inviolábilem fídei firmitátem, ut, qui//Unigénitum tuum in tua tecum glória sempitérnum in veritáte nostri córporis//natum de Matre Vírgine confiténtur, et a præséntibus liberéntur advérsis et//mansúris gáudiis inserántur. Per Dóminum.
DIE 3 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 5-16
Vita novi hominis
Fratres://[5]//Mortificáte membra, quæ sunt super terram: fornicatiónem,//immundítiam, libídinem, concupiscéntiam malam et avarítiam, quæ est//simulacrórum sérvitus,//[6]//propter quæ venit ira Dei super fílios incredulitátis;//[7]//in//quibus et vos ambulástis aliquándo, cum viverétis in illis.//[8]//Nunc autem depónite//et vos ómnia: iram, indignatiónem, malítiam, blasphémiam, turpem sermónem//de ore vestro;//[9]//nolíte mentíri ínvicem, qui exuístis vos véterem hóminem cum//áctibus eius//[10]//et induístis novum, eum, qui renovátur in agnitiónem secúndum//imáginem eius, qui creávit eum,//[11]//ubi non est Græcus et Iudǽus, circumcísio et//præpútium, bárbarus, Scytha, servus, liber, sed ómnia et in ómnibus Christus.///[12]//Indúite vos ergo sicut elécti Dei, sancti et dilécti, víscera misericórdiæ,//benignitátem, humilitátem, mansuetúdinem, longanimitátem,//[13]//supportántes//ínvicem et donántes vobis ipsis, si quis advérsus áliquem habet querélam; sicut//et Dóminus donávit vobis, ita et vos;//[14]//super ómnia autem hæc: caritátem, quod//est vínculum perfectiónis.//[15]//Et pax Christi dominétur in córdibus vestris, ad//quam et vocáti estis in uno córpore. Et grati estóte.///[16]//Verbum Christi hábitet in vobis abundánter, in omni sapiéntia docéntes et//commonéntes vosmetípsos psalmis, hymnis, cánticis spiritálibus, in grátia//cantántes in córdibus vestris Deo.
RESPONSORIUM
(Cf. Gal 3, 27-28)
℟.//Quicúmque in Christo baptizáti sumus, Christum indúimus:
*//Omnes enim//nos unus sumus in Christo Iesu Dómino nostro.
℣.//Non est Iudǽus neque Græcus, non est servus neque liber, non est//másculus neque fémina.
*//Omnes enim nos unus sumus in Christo Iesu Dómino//nostro.
LECTIO ALTERA
Ex Tractátibus sancti Augustíni epíscopi in Ioánnem
(Tract. 17, 7-9: CCL 36, 174-175)
Geminum caritatis præceptum
Venit ipse Dóminus, caritátis doctor, caritáte plenus, brévians, sicut de illo//prædíctum est, verbum super terram, et osténdit in duóbus præcéptis caritátis//pendére legem et prophétas.///Quæ sunt illa duo præcépta, fratres, recólite mecum. Notíssima enim esse//debent, nec modo tantum veníre in mentem, cum commemorántur a nobis, sed//deléri numquam debent de córdibus vestris. Semper omníno cogitáte diligéndum//esse Deum et próximum: Deum ex toto corde, ex tota ánima et ex tota mente; et//próximum tamquam seípsum.///Hæc semper cogitánda, hæc meditánda, hæc retinénda, hæc agénda, hæc//implénda sunt. Dei diléctio prior est órdine præcipiéndi, próximi autem diléctio//prior est órdine faciéndi. Neque enim qui tibi præcíperet dilectiónem istam in//duóbus præcéptis, prius tibi commendáret próximum, et póstea Deum, sed prius//Deum, póstea próximum.///Tu autem, quia Deum nondum vides, diligéndo próximum promeréris quem//vídeas; diligéndo próximum purgas óculum ad vidéndum Deum, evidénter//Ioánne dicénte: Si fratrem quem vides non díligis, Deum quem non vides//quómodo dilígere póteris?///Ecce dícitur tibi: Dílige Deum. Si dicas mihi: Osténde mihi quem díligam,//quid respondébo, nisi quod ait ipse Ioánnes: Deum nemo vidit umquam? Et ne te//aliénum omníno a Deo vidéndo esse arbitréris: Deus, inquit, cáritas est; et qui//manet in caritáte, in Deo manet. Dílige ergo próximum, et intuére in te unde//díligis próximum; ibi vidébis, ut póteris, Deum.///Incipe ergo dilígere próximum. Frange esuriénti panem tuum, et egénum sine//tecto induc in domum tuam; si víderis nudum, vesti et domésticos séminis tui ne//despéxeris.///Fáciens autem ista, quid consequéris? Tunc erúmpet velut matutína lux tua.//Lux tua Deus tuus est tibi matutína, quia post noctem sǽculi tibi véniet; nam ille//nec óritur, nec óccidit, quia semper manet.///Diligéndo próximum, et curam habéndo de próximo tuo, iter agis. Quo iter//agis, nisi ad Dóminum Deum, ad eum, quem dilígere debémus ex toto corde, ex//tota ánima, ex tota mente? Ad Dóminum enim nondum pervénimus, sed//próximum nobíscum habémus. Porta ergo eum, cum quo ámbulas, ut ad eum//pervénias, cum quo manére desíderas.
RESPONSORIUM
(1 Io 4, 10-11. 16)
℟.//Deus diléxit nos et misit Fílium suum propitiatiónem pro peccátis//nostris.
*//Si sic Deus diléxit nos et nos debémus altérutrum dilígere.
℣.//Et nos, qui credídimus, cognóvimus caritátem, quam habet Deus in//nobis.
*//Si sic Deus diléxit nos et nos debémus altérutrum dilígere.
Oratio
Deus, qui, per beátum sacræ Vírginis partum, Fílii tui carnem humánis fecísti//præiudíciis non tenéri, præsta, quǽsumus, ut, huius creatúræ novitáte suscépti,//vetustátis antíquæ contágiis exuámur. Per Dóminum.
DOMINICA II POST NATIVITATEM
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 17 — 4, 1
Vita familiæ christianæ
Fratres://[3,17]//Omne, quodcúmque fácitis in verbo aut in ópere, ómnia in nómine//Dómini Iesu grátias agéntes Deo Patri per ipsum.///[18]//Mulíeres, súbditæ estóte viris, sicut opórtet in Dómino.//[19]//Viri, dilígite//uxóres et nolíte amári esse ad illas.//[20]//Fílii, obœdíte paréntibus per ómnia, hoc//enim plácitum est in Dómino.//[21]//Patres, nolíte ad indignatiónem provocáre fílios//vestros, ut non pusíllo ánimo fiant.//[22]//Servi, obœdíte per ómnia dóminis//carnálibus, non ad óculum serviéntes, quasi homínibus placéntes, sed in//simplicitáte cordis, timéntes Dóminum.//[23]//Quodcúmque fácitis, ex ánimo//operámini sicut Dómino et non homínibus,//[24]//sciéntes quod a Dómino accipiétis//retributiónem hereditátis. Dómino Christo servíte;//[25]//qui enim iniúriam facit,//recípiet id quod iníque gessit, et non est personárum accéptio.///[4,1]//Dómini, quod iustum est et æquum, servis præstáte, sciéntes quóniam et//vos Dóminum habétis in cælo.
RESPONSORIUM
(Col 3, 17)
℟.//Omne quodcúmque fácitis in verbo aut in ópere,
*//Omnia in nómine//Dómini Iesu.
℣.//Grátias agéntes Deo et Patri per ipsum.
*//Omnia in nómine Dómini Iesu.
LECTIO ALTERA
Ex Capítibus quínquies centénis sancti Máximi Confessóris abbátis
(Centuria 1, 8-13: PG 90, 1182-1186)
Mysterium semper novum
Dei Verbum, carne semel natum (quæ eius propénsa benígnitas ac humánitas//est), iis qui velint, semper volens spíritu náscitur; fitque infans, se in illis//virtútibus infórmans; ac quo módulo cápere novit suscipiéntem, seípsum//maniféstat, nulla livóris labe ac invídia, suæ magnitúdinis amplitúdinem//mínuens, sed quasi mensúra ac modo cupiéntium vidére facultátem explórans,//sempérque præ mystérii excelléntia, cunctis inaspectábilis perínde persevérans.///Quámobrem divínus Apóstolus, mystérii vim sapiénter consíderans: Iesus//Christus, inquit, heri et hódie; ipse et in sǽcula; ita nimírum, mystérium semper//novum intéllegens, nulláque umquam mentis comprehensióne consenéscens.///Náscitur Christus Deus, assumptióne carnis ánima intellegénte prǽditæ,//factus homo; qui ipse rebus concésserat, ut ex níhilo procéderent: stella ab//Oriénte intérdiu conspícua micat, magósque ducit quo loco Verbum assúmpta//carne iacet; ut osténdat Verbum, quod continétur in lege et prophétis, mýstice//superáre sénsuum notítiam et gentes addúcere ad máximum cognitiónis lumen.///Plane enim legis sermo ac prophéticus, stellæ instar, pie intelléctus, eos qui//grátiæ vi secúndum propósitum vocáti sunt, ad Verbum incarnátum//agnoscéndum addúcit.///Idcírco Deus fit perféctus homo, nihil eórum quæ erant natúræ, uno dumtáxat//dempto peccáto (quando nec ipsum ex censu natúræ erat), demútans; ut carnis//esca obiécta, eius vorándæ insatiábilem dracónem, illíque inhiántem, provocáret;//carnis scílicet, quæ illi venénum futúra erat, obténtu, Deitátis in ea occúltæ//poténtia, ipsum pénitus proflígans; humánæ vero natúræ remédium foret, ad//prístinam eam grátiam instáurans, Deitátis ítidem in ea poténtia.///Quemádmodum enim ille, effúso in sciéntiæ lignum venéno suo, natúram//gustu corrúperat; sic et ipse domínicam carnem vorándam præsúmens, Deitátis//in ea virtúte, corrúptus interitúque sublátus est.///Magnum divínæ incarnatiónis mystérium, semper mystérium manet; quo//plane modo Verbum in carne, persóna sua essentiáliter est, quod essentiáliter//éadem persóna totum útique exsístit apud Patrem? Quómodo idem, tum totum//Deus natúra est, totúmque natúra homo factum est; neutra prorsus desideráta//natúra, neque divína, qua Deus est, neque vero nostra, qua homo factum est?///Hæc sola fides capit mystéria, ipsa nimírum substántia et basis eárum rerum,//quæ omnem mentis sensum et ratiónem excédunt.
RESPONSORIUM
(Io 1, 14. 1)
℟.//Verbum caro factum est et habitávit in nobis:
*//Cuius glóriam vídimus,//quasi Unigéniti a Patre, plenum grátiæ et veritátis.
℣.//In princípio erat Verbum et Verbum erat apud Deum et Deus erat//Verbum.
*//Cuius glóriam vídimus, quasi Unigéniti a Patre, plenum grátiæ et//veritátis.
Oratio
Omnípotens sempitérne Deus, fidélium splendor animárum, dignáre//mundum glória tua implére benígnus et cunctis pópulis appáre per tui lúminis//claritátem. Per Dóminum.
DIE 5 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
4, 2-18
Conclusio Epistolæ
Fratres://[2]//Oratióni instáte, vigilántes in ea in gratiárum actióne,//[3]//orántes simul//et pro nobis, ut Deus apériat nobis óstium sermónis ad loquéndum mystérium//Christi, propter quod étiam vinctus sum,//[4]//ut maniféstem illud, ita ut opórtet me//loqui.//[5]//In sapiéntia ambuláte ad eos, qui foris sunt, tempus rediméntes.//[6]//Sermo//vester semper sit in grátia, sale condítus, ut sciátis quómodo opórteat vos//unicuíque respondére.///[7]//Quæ circa me sunt, ómnia vobis nota fáciet Týchicus, caríssimus frater et//fidélis miníster et consérvus in Dómino,//[8]//quem misi ad vos ad hoc ipsum, ut//cognoscátis, quæ circa nos sunt, et consolétur corda vestra,//[9]//cum Onésimo fidéli//et caríssimo fratre, qui est ex vobis; ómnia, quæ hic agúntur, nota fácient vobis.///[10]//Salútat vos Aristárchus concaptívus meus et Marcus consobrínus Bárnabæ,//de quo accepístis mandáta — si vénerit ad vos, excípite illum —//[11]//et Iesus, qui//dícitur Iustus, qui sunt ex circumcisióne, hi soli adiutóres in regno Dei, qui mihi//fuérunt solácio.//[12]//Salútat vos Epáphras, qui ex vobis est, servus Christi Iesu,//semper certans pro vobis in oratiónibus, ut stetis perfécti et impléti in omni//voluntáte Dei.//[13]//Testimónium enim illi perhíbeo quod habet multum labórem pro//vobis et pro his, qui sunt Laodicíæ et qui Hierápoli.//[14]//Salútat vos Lucas, médicus//caríssimus, et Demas.//[15]//Salutáte fratres, qui sunt Laodicíæ, et Nympham et, quæ//in domo eius est, ecclésiam.//[16]//Et cum lecta fúerit apud vos epístula, fácite ut et in//Laodicénsium ecclésia legátur, et eam, quæ ex Laodicía est, vos quoque legátis.//[17]//Et dícite Archíppo: «Vide ministérium, quod accepísti in Dómino, ut illud//ímpleas».///[18]//Salutátio mea manu Pauli. Mémores estóte vinculórum meórum. Grátia//vobíscum.
RESPONSORIUM
(Col 4, 3; cf. Ps 50 (51), 17)
℟.//Orémus pro ínvicem, ut Deus apériat nobis óstium sermónis
*//Ad//loquéndum mystérium Christi.
℣.//Dóminus lábia nostra apériat et os nostrum annúntiet laudem Dei.
*//Ad//loquéndum mystérium Christi.
LECTIO ALTERA
Ex Sermónibus sancti Augustíni epíscopi
(Sermo 194, 3-4: PL 38, 1016-1017)
Verbi visione satiabimur
Quis hóminum omnes thesáuros sapiéntiæ et sciéntiæ nóverit in Christo//occúltos atque in paupertáte carnis eius abscónditos? Quia propter nos pauper//factus est, cum dives esset, ut illíus paupertáte ditarémur. Cum enim//mortalitátem assúmeret mortémque consúmeret, in paupertáte se osténdit: sed//divítias dilátas promísit, non ablátas amísit.///Quam multa multitúdo dulcédinis eius, quam abscóndit timéntibus se,//pérficit autem sperántibus in se!///Ex parte enim scimus, donec véniat quod perféctum est. Cui capiéndo ut//idónei præstarémur, ille æquális Patri in forma Dei, in forma servi factus símilis//nobis, refórmat nos ad similitúdinem Dei: et factus fílius hóminis únicus Fílius//Dei, multos fílios hóminum facit fílios Dei; et nutrítos servos per visíbilem//formam servi, pérficit líberos ad vidéndam formam Dei.///Fílii enim Dei sumus et nondum appáruit quid érimus. Et scimus quóniam,//cum apparúerit, símiles ei érimus, quóniam vidébimus eum sícuti est. Nam qui//sunt illi sapiéntiæ scientiǽque thesáuri, quæ illæ divítiæ divínæ, nisi quia//suffíciunt nobis? Et quæ illa multitúdo dulcédinis, nisi quia sátiat nos? Osténde//ergo nobis Patrem, et súfficit nobis.///Et in quodam psalmo quidam ex nobis, vel in nobis, vel pro nobis, ait illi://Satiábor, dum manifestábitur glória tua. Ipse autem et Pater unum sunt: et qui//ipsum videt, videt et Patrem. Ergo Dóminus virtútum, ipse est rex glóriæ.//Convértens nos, osténdet nobis fáciem suam; et salvi érimus et satiábimur et//suffíciet nobis.///Quod donec fiat, donec osténdat nobis quod suffíciat nobis, donec eum//fontem vitæ potémus et satiémur, ínterim dum ambulántes per fidem//peregrinámur ab eo, dum esurímus et sitímus iustítiam, et formæ Dei//pulchritúdinem ineffábili ardóre desiderámus, formæ servi natálem devóto//obséquio celebrémus.///Nondum contemplári póssumus quod génitus est ante lucíferum a Patre,//frequentémus quod noctúrnis horis est natus ex Vírgine. Nondum cápimus quod//ante solem pérmanet nomen eius, agnoscámus in sole pósitum tabernáculum//eius.///Nondum contuémur Unicum permanéntem in Patre suo, recordémur//Sponsum procedéntem de thálamo suo. Nondum idónei sumus convívio Patris//nostri, agnoscámus præsépe Dómini nostri Iesu Christi.
RESPONSORIUM
(1 Io 1, 2; 5, 20)
℟.//Vita appáruit et vídimus et annuntiámus vobis vitam ætérnam,
*//Quæ erat//coram Patre et appáruit nobis.
℣.//Scimus quóniam Fílius Dei venit, et dedit nobis sensum, ut cognoscámus//eum, qui verus est; et sumus in eo, qui verus est, in Fílio eius Iesu Christo. Hic//est qui verus est, Deus et vita ætérna.
*//Quæ erat coram Patre et appáruit nobis.
Oratio
Deus, qui pópulo tuo, Unigéniti tui nativitáte, redemptiónis efféctum//mirabíliter inchoásti, ita, quǽsumus, fídei fámulis tuis tríbue firmitátem, ut usque//ad promíssum glóriæ prǽmium, ipso gubernánte, pervéniant. Per Dóminum.
IN EPIPHANIA DOMINI
Ad Officium lectionis
LECTIO PRIOR
De libro Isaíæ prophétæ
60, 1-22
Revelatio gloriæ Domini super Ierusalem
[1]//Surge, illumináre, quia venit lumen tuum, et glória Dómini super te orta est.//[2]//Quia ecce ténebræ opérient terram et calígo pópulos; super te autem oriétur//Dóminus, et glória eius in te vidébitur.//[3]//Et ambulábunt gentes in lúmine tuo, et//reges in splendóre ortus tui.///[4]//Leva in circúitu óculos tuos et vide: omnes isti congregáti sunt, venérunt//tibi; fílii tui de longe véniunt et fíliæ tuæ in ulnis gestántur.///[5]//Tunc vidébis et illumináberis, et palpitábit et dilatábitur cor tuum, quia//cónfluet ad te multitúdo maris, fortitúdo géntium véniet tibi;//[6]//inundátio//camelórum opériet te, dromedárii Mádian et Epha; omnes de Saba vénient,//aurum et tus deferéntes et laudem Dómini annuntiántes.///[7]//Omne pecus Cedar congregábitur tibi, aríetes Nábaioth ministrábunt tibi;//offeréntur super placábili altári meo, et domum glóriæ meæ glorificábo.///[8]//Quæ sunt istæ, quæ ut nubes volant et quasi colúmbæ ad fenéstras suas?//[9]//Me enim ínsulæ exspectábunt, et in princípio naves Tharsis, ut addúcant fílios//tuos de longe, argéntum eórum et aurum eórum cum eis, nómini Dómini Dei tui//et Sancto Israel, quia glorificávit te.///[10]//Et ædificábunt fílii peregrinórum muros tuos, et reges eórum ministrábunt//tibi; in indignatióne enim mea percússi te, sed in beneplácito meo misértus sum//tui.///[11]//Et aperiéntur portæ tuæ iúgiter, die ac nocte non claudéntur, ut afferátur ad//te fortitúdo géntium, et reges eárum adducántur.//[12]//Gens enim et regnum, quod//non servíerint tibi, períbunt, et gentes vastitáte vastabúntur.///[13]//Glória Líbani ad te véniet, cupréssus, ulmus et ábies simul, ad ornándum//locum sanctuárii mei; et locum pedum meórum glorificábo.///[14]//Et vénient ad te curvi fílii eórum, qui humiliavérunt te, et adorábunt vestígia//pedum tuórum omnes, qui detrahébant tibi, et vocábunt te Civitátem Dómini,//Sion Sancti Israel.///[15]//Pro eo quod fuísti derelícta et ódio hábita, et non erat qui per te transíret,//ponam te in supérbiam sæculórum, gáudium in generatiónem et generatiónem;//[16]//et suges lac géntium et mamílla regum lactáberis et scies quia ego Dóminus//salvátor tuus, et redémptor tuus Fortis Iacob.///[17]//Pro ære áfferam aurum et pro ferro áfferam argéntum et pro lignis æs et pro//lapídibus ferrum; et ponam custódes tuos pacem et præpósitos tuos iustítiam.///[18]//Non audiétur ultra violéntia in terra tua, vástitas et contrítio in términis tuis;//et vocábis salútem muros tuos et portas tuas laudem.///[19]//Non erit tibi ámplius sol ad lucéndum per diem, nec splendor lunæ//illuminábit te, sed erit tibi Dóminus in lucem sempitérnam, et Deus tuus in//glóriam tuam.///[20]//Non óccidet ultra sol tuus, et luna tua non minuétur, quia erit tibi Dóminus//in lucem sempitérnam, et complebúntur dies luctus tui.///[21]//Pópulus autem tuus omnes iusti; in perpétuum hereditábunt terram, germen//plantatiónis meæ, opus manus meæ ad glorificándum.///[22]//Mínimus erit in mille, et párvulus in gentem fortem. Ego Dóminus in//témpore eius súbito fáciam istud.
RESPONSORIUM
(Is 60, 1. 3)
℟.//Illumináre, illumináre, Ierúsalem, quia venit lumen tuum:
*//Et glória//Dómini super te orta est.
℣.//Et ambulábunt gentes in lúmine tuo et reges in splendóre ortus tui.
*//Et//glória Dómini super te orta est.
LECTIO ALTERA
Ex Sermónibus sancti Leónis Magni papæ
(Sermo 3 in Epiphania Domini, 1-3. 5: PL 54, 240-244)
In toto orbe notum fecit Dominus salutare suum
Providéntia misericórdiæ Dei, dispósitum habens pereúnti mundo in//novíssimis tempóribus subveníre, salvatiónem ómnium géntium præfinívit in//Christo.///De quibus, quondam beatíssimo patriárchæ Abrahæ innumerábilis fúerat//promíssa succéssio, non carnis sémine, sed fídei fecunditáte generánda, et ídeo//stellárum multitúdini comparáta, ut ab ómnium géntium patre non terréna, sed//cæléstis progénies sperarétur.///Intret, intret in patriarchárum famíliam géntium plenitúdo, et benedictiónem//in sémine Abrahæ, qua se fílii carnis ábdicant, fílii promissiónis accípiant.//Adórent in tribus magis omnes pópuli universitátis Auctórem; et non in Iudǽa//tantum Deus, sed in toto orbe sit notus, ut ubíque in Israel sit magnum nomen//eius.///His ígitur, dilectíssimi, divínæ grátiæ mystériis erudíti, diem primitiárum//nostrárum et inchoatiónem vocatiónis géntium rationábili gáudio celebrémus,//grátias agéntes misericórdi Deo, qui dignos nos fecit, sicut ait Apóstolus, in//partem sortis sanctórum in lúmine; qui erípuit nos de potestáte tenebrárum et//tránstulit in regnum Fílii dilectiónis suæ; quóniam, sicut prophetávit Isaías,//géntium pópulus, qui sedébat in ténebris, vidit lucem magnam, et qui habitábant//in regióne umbræ mortis, lux orta est eis. De quibus idem dicit ad Dóminum://Gentes, quæ te non novérunt, invocábunt te; et pópuli, qui te nesciérunt, ad te//confúgient.///Hunc diem Abraham vidit et gavísus est, cum benedicéndos fídei suæ fílios//in sémine suo, quod est Christus, agnóvit, et ómnium se futúrum géntium patrem//credéndo prospéxit, dans glóriam Deo et pleníssime sciens quóniam quod//promísit potens est et fácere.///Hunc diem David in psalmis canébat, dicens: Omnes gentes, quascúmque//fecísti, vénient et adorábunt coram te, Dómine, et glorificábunt nomen tuum; et//illud: Notum fecit Dóminus salutáre suum, ante conspéctum géntium revelávit//iustítiam suam.///Quod útique exínde fíeri nóvimus, ex quo tres magos, de longinquitáte suæ//regiónis éxcitos, ad cognoscéndum et adorándum Regem cæli et terræ stella//perdúxit. Cuius útique famulátus ad formam nos sui hortátur obséquii: ut huic//grátiæ, quæ omnes invítat ad Christum, quantum póssumus, serviámus.///In quo stúdio, dilectíssimi, omnes vobis ínvicem prodésse debétis, ut in//regno Dei, ad quod recta fide et bonis opéribus pervenítur, sicut lucis fílii//splendeátis: per Dóminum nostrum Iesum Christum, qui cum Deo Patre et//Spíritu Sancto vivit et regnat per ómnia sǽcula sæculórum. Amen.
RESPONSORIUM

℟.//Hic est dies præclárus, in quo Salvátor mundi appáruit, quem prophétæ//prædixérunt, ángeli adoravérunt:
*//Cuius stellam magi vidéntes, gavísi sunt et//múnera ei obtulérunt.
℣.//Dies sanctificátus illúxit nobis: veníte, gentes, et adoráte Dóminum.
*//Cuius stellam magi vidéntes, gavísi sunt et múnera ei obtulérunt.
Oratio
Deus, qui hodiérna die Unigénitum tuum géntibus stella duce revelásti,//concéde propítius, ut, qui iam te ex fide cognóvimus, usque ad contemplándam//spéciem tuæ celsitúdinis perducámur. Per Dóminum.
DIE 5 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino, et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum, et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Petri Chrysólogi epíscopi
(Sermo 160: PL 52, 620-622)
Qui nobis nasci voluit, a nobis noluit ignorari
Quamvis in ipso domínicæ incarnatiónis sacraménto affúerint clara semper//divinitátis insígnia, Deum tamen venísse in humánum corpus multis modis áperit//et revélat hodiérna sollémnitas, ne perdat per ignorántiam semper obscuritátibus//involúta mortálitas quod tantum tenére méruit et possidére per grátiam.///Nam qui nobis nasci vóluit, a nobis nóluit ignorári: et ídeo sic áperit, ne//magnum pietátis sacraméntum magni fíeret erróris occásio.///Hódie magus, quem fulgéntem quærébat in stellis, in cunis réperit//vagiéntem. Hódie magus clarum mirátur in pannis, quem diu in astris patiebátur//obscúrum.///Hódie magus quid ibi vídeat profúndo stupóre pervólvit: in terra cælum, in//cælo terram, in Deo hóminem, in hómine Deum, et univérso sǽculo non//capácem conclúdi córpore perpusíllo. Iamque videns, crédere se et non discútere,//mýsticis munéribus confitétur: ture Deum, auro regem, myrrha esse moritúrum.///Hinc est quod gentílis, qui erat novíssimus, factus est primus: quia tunc ex//magórum fide est géntium credúlitas dedicáta.///Hódie Christus Iordánis álveum, mundi peccátum lavatúrus, intrávit: ad hoc//eum venísse Ioánnes ipse testátur: Ecce Agnus Dei ecce qui tollit peccáta mundi.//Hódie servus Dóminúm, homo Deum, Ioánnes Christum tenet; tenet acceptúrus//véniam, non datúrus.///Hódie, sicut ait Prophéta: Vox Dómini super aquas. Quæ vox? Hic est Fílius//meus diléctus, in quo mihi complácui.///Hódie Spíritus Sanctus supérnatat aquis in spécie colúmbæ, ut, sicut illa//colúmba Noe nuntiáverat dilúvium discessísse mundi, ita ista índice noscerétur//perpétuum mundi cessásse naufrágium; neque sicut illa véteris olívæ súrculum//portáret, sed totam in caput paréntis novi chrísmatis pinguédinem fundit, ut//ímpleat illud quod Prophéta prædíxit: Proptérea unxit te Deus, Deus tuus, óleo//lætítiæ præ consórtibus tuis.///Hódie Christus inítium dat signórum cæléstium, dum convértit aquas in//vinum. Sed aqua in sánguinis erat converténda mystérium, ut mera pócula de//vase córporis sui Christus bibéntibus propináret, ut impléret illud Prophétæ: Et//calix meus inébrians quam præclárus est!
RESPONSORIUM

℟.//Tria sunt múnera pretiósa, quæ obtulérunt magi Dómino in die illa, et//habent in se divína mystéria:
*//In auro, ut ostendátur regis poténtia; in ture//sacerdótem magnum consídera; et in myrrha domínicam sepultúram.
℣.//Salútis nostræ auctórem magi veneráti sunt in cunábulis, et de thesáuris//suis mýsticas ei múnerum spécies obtulérunt.
*//In auro, ut ostendátur regis//poténtia; in ture sacerdótem magnum consídera; et in myrrha domínicam//sepultúram.
Oratio
Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
DIE 6 IANUARII
Ad Officium lectionis
LECTIO PRIOR
De libro Isaíæ prophétæ
62, 1-12
Propinquitas redemptionis
[1]//Propter Sion non tacébo et propter Ierúsalem non quiéscam, donec//egrediátur ut splendor iustítia eius, et salus eius ut lampas accendátur.///[2]//Et vidébunt gentes iustítiam tuam et cuncti reges glóriam tuam; et vocáberis//nómine novo, quod os Dómini nominábit.//[3]//Et eris coróna glóriæ in manu Dómini//et diadéma regni in manu Dei tui.///[4]//Non vocáberis ultra Derelícta, et terra tua non vocábitur ámplius Desoláta;//sed vocáberis Beneplácitum meum in ea, et terra tua Nupta, quia complácuit//Dómino in te, et terra tua erit nupta.///[5]//Nam ut iúvenis uxórem ducit vírginem, ita ducent te fílii tui; ut gaudet//sponsus super sponsam, ita gaudébit super te Deus tuus.//[6]//Super muros tuos//Ierúsalem constítui custódes; tota die et tota nocte, in perpétuo non tacébunt.///Qui commonétis Dóminum, ne taceátis//[7]//et ne detis siléntium ei, donec//stabíliat et donec ponat Ierúsalem laudem in terra.///[8]//Iurávit Dóminus in déxtera sua et in bráchio fortitúdinis suæ: «Non dabo//tríticum tuum ultra cibum inimícis tuis, neque bibent fílii aliéni vinum tuum, in//quo laborásti.//[9]//Quia, qui collígerint illud, cómedent et laudábunt Dóminum; et//qui vindémiam fécerint, illud bibent in átriis sanctuárii mei.///[10]//Transíte, transíte per portas, paráte viam pópulo. Stérnite, stérnite sémitam,//elígite lápides, eleváte signum ad pópulos».///[11]//Ecce Dóminus audítum fecit in extrémis terræ: «Dícite fíliæ Sion: Ecce//salus tua venit, ecce merces eius cum eo et prǽmium eius coram illa.//[12]//Et//vocábunt eos Pópulus sanctus, Redémpti a Dómino; tu autem vocáberis Quæsíta,//Cívitas non derelícta».
RESPONSORIUM
(Is 62, 2-3)
℟.//Vidébunt gentes iustítiam tuam et cuncti reges glóriam tuam;
*//Et//vocábitur tibi nomen novum, quod os Dómini nominábit.
℣.//Et eris coróna glóriæ in manu Dómini et diadéma regni in manu Dei tui.
*//Et vocábitur tibi nomen novum, quod os Dómini nominábit.
LECTIO ALTERA
Ex Sermóne in sancta Theophanía sancto Hippólyto presbýtero attribúto
(Nn. 2. 6-8. 10: PG 10, 854. 858-859. 862)
Aqua et Spiritus
Ad Ioánnem venit Iesus, et baptísmum ab eo suscépit. O res digníssima//admiratióne! Infinítum flumen, quod lætíficat civitátem Dei exígua ablúitur//aqua. Fons incomprehensíbilis, qui vitam ómnibus homínibus progérminat et//término caret, a parvis et temporáriis aquis obrúitur.///Qui ubíque præsens est nec usquam abest, incomprehensíbilis ángelis et ab//hóminum conspéctu remótus, ad baptísmum accédit ut ipsi plácuit. Et ecce apérti//sunt ei cæli et vox facta est dicens: Hic est Fílius meus diléctus, in quo//complácui.///Amátus amórem génerat, et lux immateriális lucem inaccessíbilem. Hic est//qui Ioséphi nominátus est fílius, et meus est Unigénitus secúndum divínam//esséntiam.///Hic est Fílius meus diléctus: esúriens ille, qui innúmera alit mília; labórans,//idémque récreans laborántes; non habens ubi caput reclínet suum, et ómnia//gerens manu; qui pátitur, et ómnibus medétur passiónibus; qui cǽditur cólaphis,//et mundum donat libertáte; qui in látere percútitur, et latus Adámi córrigit.///Sed mentem, quæso, mihi accuráte inténdite: volo enim recúrrere ad fontem//vitæ, et fontem medélas scaturiéntem contemplári.///Pater immortalitátis immortálem Fílium ac Verbum in mundum misit, qui//venit ad hómines, lotúrus eos aqua et Spíritu: et regeneratúrus ad ánimæ//corporísque incorruptibilitátem, inspirávit in nos spíritum vitæ, et incorruptíbili//armatúra nos índuit.///Si ígitur homo factus immortális est, deus étiam erit. Si vero per aquam et//Spíritum Sanctum a regeneratióne ex lavácro deus fit, comperítur étiam post//resurrectiónem a mórtuis cohéres Christi esse.///Igitur præcónis voce proclámo: Veníte, omnes tribus géntium, ad baptísmatis//immortalitátem. Hæc est aqua cum Spíritu coniúncta, qua paradísus rigátur, terra//pinguéscit, increméntum plantæ cápiunt, génerant animália; atque ut ómnia//compéndio ampléctar, per quam regenerátus homo vivificátur, qua Christus//baptizátus est, in quam Spíritus Sanctus colúmbæ spécie descéndit.///Qui enim cum fide in hoc regeneratiónis lavácrum descéndit, renúntiat//diábolo, et Christo se addícit; hostem ábnegat, at Christum Deum esse confitétur;//servitútem éxuit, índuit adoptiónem; redit ex baptísmo spléndidus ut sol, rádios//iustítiæ effúlgurans; quod vero máximum est, revértitur fílius Dei et Christi//cohéres.///Ipsi glória et poténtia cum sanctíssimo, bono et vivífico eius Spíritu, nunc sit//et semper et in ómnia sǽcula sæculórum. Amen.
RESPONSORIUM
(Io 1, 32. 34. 33)
℟.//Vidi Spíritum descendéntem quasi colúmbam de cælo, et mansit super//eum;
*//Vidi, et testimónium perhíbui, quia hic est Fílius Dei.
℣.//Qui misit me baptizáre in aqua, ille mihi dixit: Super quem víderis//Spíritum descendéntem et manéntem super eum, hic est qui baptízat in Spíritu//Sancto.
*//Vidi, et testimónium perhíbui, quia hic est Fílius Dei.
Oratio
Deus, cuius Unigénitus in substántia nostræ carnis appáruit, præsta,//quǽsumus, ut per eum, quem símilem nobis foris agnóvimus, intus reformári//mereámur. Qui tecum vivit.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
63, 7-19
Rememoratio misericordiæ Dei in derelictione populi
[7]//Miseratiónum Dómini recordábor, laudum Dómini super ómnibus, quæ//réddidit nobis Dóminus, et super multitúdinem bonórum dómui Israel, quæ//largítus est eis secúndum misericórdias suas et secúndum multitúdinem//miseratiónum suárum.///[8]//Et dixit: «Verúmtamen pópulus meus est, fílii, qui non delúdent»; et factus//est eis salvátor.//[9]//In omni tribulatióne eórum non legátus neque ángelus, sed ipse//salvávit eos. In dilectióne sua et in indulgéntia sua ipse redémit eos et sústulit//eos et portávit eos cunctis diébus sǽculi.///[10]//Ipsi autem ad iracúndiam provocavérunt et afflixérunt spíritum sanctitátis//eius; et convérsus est eis in inimícum et ipse debellávit eos.///[11]//Et recordátus est diérum antiquórum, Móysi et pópuli sui. Ubi est qui edúxit//eos de mari cum pastóre gregis sui? Ubi est qui pósuit in médio eius spíritum//sanctitátis suæ?//[12]//Qui addúxit ad déxteram Móysi bráchium maiestátis suæ, qui//scidit aquas ante eos, ut fáceret sibi nomen sempitérnum,//[13]//qui dedúxit eos per//abýssos quasi equum per desértum, et non impingébant?//[14]//Sicut arméntum, quod//descéndit per vallem, spíritus Dómini fecit eos quiéscere; sic conduxísti//pópulum tuum, ut fáceres tibi nomen glóriæ.///[15]//Atténde de cælo et vide de habitáculo sancto tuo et glóriæ tuæ; ubi est zelus//tuus et fortitúdo tua? Commótio víscerum tuórum et misericórdiæ tuæ super me//continuérunt se.///[16]//Tu enim pater noster. Abraham enim nescit nos, et Israel ignórat nos; tu,//Dómine, pater noster, redémptor noster: a sǽculo nomen tuum.///[17]//Quare erráre nos fecísti, Dómine, de viis tuis, indurásti cor nostrum, ne//timerémus te? Convértere propter servos tuos, tribus hereditátis tuæ.//[18]//Brevi//témpore hereditavérunt pópulum sanctum tuum, hostes nostri conculcavérunt//sanctuárium tuum.//[19]//Facti sumus a sǽculo, cum non dominaréris nostri, neque//invocarétur nomen tuum super nos.///Utinam dirúmperes cælos et descénderes! A fácie tua montes deflúerent.
RESPONSORIUM
(Is 63, 17. 19)
℟.//Quare erráre nos fecísti, Dómine, de viis tuis, indurásti cor nostrum, ne//timerémus te?
*//Utinam dirúmperes cælos et descénderes!
℣.//Convértere propter servos tuos, tribus hereditátis tuæ.
*//Utinam//dirúmperes cælos et descénderes!
LECTIO ALTERA
Ex Oratiónibus sancti Procli Constantinopolitáni epíscopi
(Oratio 7 in sancta Theophania, 1-3: PG 65, 758-759)
Aquarum sanctificatio
Christus mundo appáruit, mundúmque incompósitum ornans, præclárum//lætúmque réddidit. Mundi peccátum suscépit, ac mundi hostem deiécit.//Aquárum fontes sanctificávit, hominúmque ánimas illuminávit. Mirácula//miráculis intéxuit maióribus.///Hódie namque terra et mare Salvatóris grátiam inter se partíta sunt,//mundúsque univérsus lætítia perfúsus est; ac hodiérnus dies maióra præcedénti//sollemnitáte miraculórum increménta osténdit.///Nam in superióri nataliciórum Salvatóris sollémni die aggaudébat terra, quod//Dóminum portáret in præsépio; at in præsénti hoc Theophaniórum die mare//summo gáudio éxsilit ac gestit; gestit autem, eo quod sanctificatiónis//benedictiónem médio Iordáne recéperit.///In antecedénti sollemnitáte imperféctus infans exhibebátur, nostram attéstans//imperfectiónem: at in præsénti die festo perféctus conspícitur, eum subobscúre//desígnans, qui perféctus ex perfécto procédit. Illic Rex córporis púrpuram índuit;//hic fons flumen circúmdat ac velut ámicit.///Agite ígitur, nóvaque ac stupénda vidéte mirácula: nempe iustítiæ solem in//Iordáne lavántem, ignem aqua mersum, Deúmque minístro hómine//sanctificátum.///Hódie omnis creatúra hymnis pérsonans clamat: Benedíctus qui venit in//nómine Dómini. Benedíctus qui omni témpore venit: non enim nunc primum//ádvenit.///Ecquísnam iste est? dic clárius, oro te, beáte David: Deus Dóminus, et illúxit//nobis. Nec David solum id prophéta dicit, verum étiam Paulus apóstolus, suo ei//astípulans testimónio, in hæc verba ait: Appáruit grátia Dei, salutáris ómnibus//homínibus, erúdiens nos. Non alíquibus, sed ómnibus: ómnibus namque, Iudǽis//páriter ac Græcis, salútem per baptísmum elargítur, commúne univérsis//benefícium baptísma propónens.///Agite, spectáte mirum novúmque dilúvium, maius præstantiúsque dilúvio,//quod Noe tempóribus fuit. Illic enim dilúvii aqua humánum interémit genus; at//hic baptísmi aqua, eius poténtia qui est baptizátus, mórtuos revocávit ad vitam.//Colúmba illic, olívæ ramum ore ferens, Christi Dómini odóris designávit//fragrántiam; hic autem Spíritus Sanctus, in colúmbæ spécie advéniens,//Dóminum misericórdem osténdit.
RESPONSORIUM

℟.//Hódie nobis appáruit lumen de lúmine, quem Ioánnes baptizávit in Iordáne//flúmine:
*//Ipsum crédimus natum ex María Vírgine.
℣.//Cæli apérti sunt super eum et vox Patris audíta est.
*//Ipsum crédimus//natum ex María Vírgine.
Oratio
Deus, illuminátor ómnium géntium, da pópulis tuis perpétua pace gaudére et//illud córdibus nostris spléndidum lumen infúnde, quod patrum nostrórum//méntibus aspersísti. Per Dóminum.
DIE 8 IANUARII
Ad Officium lectionis
LECTIO PRIOR
De libro Isaíæ prophétæ
63, 19 b — 64, 11
Imploratur visitatio divina
[63,19]//Utinam dirúmperes cælos et descénderes! A fácie tua montes deflúerent.//[64,1]//Sicut ignis succéndit sarménta, aquam ebullíre facit ignis, ut notum fácias//nomen tuum inimícis tuis, a fácie tua gentes turbéntur,//[2]//cum féceris mirabília,//quæ non sperabámus. Descendísti, et a fácie tua montes defluxérunt.///[3]//A sǽculo non audiérunt, neque aures percepérunt; óculus non vidit Deum,//absque te, qui operarétur pro sperántibus in eum.//[4]//Occúrris lætánti, faciénti//iustítiam et his, qui in viis tuis recordántur tui. Ecce tu irátus es, et peccávimus;//in ipsis a sǽculo nos salvábimur.///[5]//Et facti sumus ut immúndus omnes nos, et quasi pannus inquinátus univérsæ//iustítiæ nostræ; et marcúimus quasi fólium univérsi, et iniquitátes nostræ quasi//ventus abstulérunt nos.//[6]//Non est qui ínvocet nomen tuum, qui consúrgat et//adhǽreat tibi, quia abscondísti fáciem tuam a nobis et dissolvísti nos in manu//iniquitátis nostræ.///[7]//Et nunc, Dómine, pater noster es tu, nos vero lutum; et fictor noster tu, et//ópera mánuum tuárum omnes nos.//[8]//Ne irascáris, Dómine, nimis et ne ultra//memíneris iniquitátis; ecce, réspice: pópulus tuus omnes nos.//[9]//Urbes sanctitátis//tuæ factæ sunt in desértum, Sion desérta facta est, Ierúsalem desoláta est.///[10]//Domus sanctitátis nostræ et glóriæ nostræ, ubi laudavérunt te patres nostri,//facta est in exustiónem ignis, et ómnia desiderabília nostra versa sunt in ruínas.//[11]//Numquid super his continébis te, Dómine, tacébis et afflíges nos veheménter?
RESPONSORIUM
(Cf. Is 56, 1; Mic 4, 9; Is 43, 3)
℟.//Ierúsalem, cito véniet salus tua: quare mæróre consúmeris? numquid//consiliárius non est tibi, quia innovávit te dolor?
*//Salvábo te et liberábo te, noli//timére.
℣.//Ego enim sum Dóminus Deus tuus, Sanctus Israel, Redémptor tuus.
*//Salvábo te et liberábo te, noli timére.
LECTIO ALTERA
Ex Commentário sancti Cyrílli Alexandríni epíscopi in Ioánnis Evangélium
(Lib. 5, cap. 2: PG 73, 751-754)
Effusio Spiritus Sancti in omnem carnem
Cum univérsi Opifex ómnia in Christo instauráre pulchérrimo sane órdine//statuísset, et hóminis natúram in antíquum statum dénuo restitúere, pollicétur//una cum céteris bonis lárgiter redditúrum se ipsi quoque Spíritum Sanctum, cum//áliter in pacátam et stábilem bonórum possessiónem redintegrári non posset.///Defínit ítaque tempus descensúri in nos Sancti Spíritus, advéntus scílicet//Christi, promittítque dicens: In diébus illis, Servatóris vidélicet, effúndam de//Spíritu meo in omnem carnem.///Ubi vero tempus tantæ munificéntiæ et libertátis prodúxit in médium cum//carne in terris Unigénitum, hoc est hóminem ex mulíere natum, iuxta divínam//Scriptúram, rursus dedit Spíritum Deus ac Pater, primúsque Christus tamquam//primítiæ renovátæ natúræ eum excépit. Testátus est hoc Ioánnes Baptísta dicens://Vidi descendéntem Spíritum de cælo et mansit super eum.///Christus vero dícitur Spíritum accepísse, quátenus homo factus est, et//quátenus hómini conveniébat accípere; et quemádmodum, licet Fílius exsístat//Dei ac Patris, et ex eius substántia génitus, étiam ante incarnatiónem, imo pótius//ante ómnia quoque sǽcula, non gravátur tamen audíre Deum ac Patrem se//compellántem, postquam factus homo est: Fílius meus es tu: ego hódie génui te.///Eum enim, qui ante sǽcula Deus erat ex ipso génitus, hódie génitum esse//dicit, ut nos in eo suscíperet in filiórum adoptiónem; tota quippe natúra in//Christo reperítur, in quantum homo est: sic et Pater, cum próprium Spíritum//hábeat, eum rursus dícitur dare Fílio, ut nos in eo Spíritum lucrémur. Hanc ígitur//ob causam Abrahæ semen apprehéndit, sícuti scriptum est, et assimilátus est per//ómnia frátribus.///Accipit ergo Unigénitus Spíritum Sanctum non sibi ipsi; est enim eius, et in//eo et per eum datur, sícuti iam ántea díximus: sed quóniam homo factus totam//habébat in se natúram, ut eam omnem instauráret atque in íntegrum restitúeret.//Porro vidére licet, si recta ratiocinatióne ut et Scriptúræ testimóniis uti velímus,//Christum non sibi ipse accepísse Spíritum, sed nobis pótius in seípso: ómnia//quippe étiam per eum in nos bona derivántur.
RESPONSORIUM
(Ez 37, 27-28; Hebr 8, 8)
℟.//Ego ero eis Deus et ipsi erunt mihi pópulus;
*//Et scient gentes quia ego//Dóminus sanctificátor Israel, cum fúerit sanctuárium meum in médio eórum in//perpétuum.
℣.//Consummábo super domum Israel et super domum Iuda, testaméntum//novum.
*//Et scient gentes quia ego Dóminus sanctificátor Israel, cum fúerit//sanctuárium meum in médio eórum in perpétuum.
Oratio
Deus, qui per Fílium tuum æternitátis tuæ lumen cunctis géntibus suscitásti,//da plebi tuæ fulgórem plenum sui Redemptóris agnóscere, ut ad perpétuam//claritátem per eius increménta pervéniat. Per Dóminum.
DIE 9 IANUARII
Ad Officium lectionis
LECTIO PRIOR
De libro Isaíæ prophétæ
65, 13-25
Cælum novum et terra nova
[13]//Hæc dicit Dóminus Deus:///«Ecce servi mei cómedent, et vos esuriétis; ecce servi mei bibent, et vos//sitiétis; ecce servi mei lætabúntur, et vos confundémini;//[14]//ecce servi mei//laudábunt in exsultatióne cordis et vos clamábitis præ dolóre cordis, et præ//contritióne spíritus ululábitis.///[15]//Et relinquétis nomen vestrum in iuraméntum eléctis meis: “Interfíciat te//Dóminus Deus”, et servos suos vocábit nómine álio.//[16]//Quicúmque benedícit sibi//in terra, benedícet sibi in Deo Amen; et, quicúmque iurat in terra, iurábit in Deo//Amen; quia oblivióni tradéntur angústiæ prióres, et quia abscondéntur ab óculis//meis.///[17]//Ecce enim ego creo cælos novos et terram novam, et non erunt in memória//prióra et non ascéndent super cor.//[18]//Sed gaudébunt et exsultábunt usque in//sempitérnum in his, quæ ego creo, quia ecce ego creo Ierúsalem exsultatiónem et//pópulum eius gáudium.//[19]//Et exsultábo in Ierúsalem et gaudébo in pópulo meo, et//non audiétur in ea ultra vox fletus et vox clamóris.//[20]//Non erit ibi ámplius infans//diérum et senex, qui non ímpleat dies suos. Quóniam puer erit, qui centenárius//moriátur; et, qui non attíngat centum annos, maledíctus erit.///[21]//Et ædificábunt domos et habitábunt et plantábunt víneas et cómedent//fructus eárum.//[22]//Non ædificábunt, ut álius hábitet, non plantábunt, ut álius//cómedat: secúndum enim dies ligni erunt dies pópuli mei, et opéribus mánuum//suárum diu fruéntur elécti mei.///[23]//Non laborábunt frustra, neque generábunt in intéritum repentínum, quia//semen benedictórum erunt Dómini, et nepótes eórum cum eis.//[24]//Erítque://ántequam clament, ego respondébo; adhuc illis loquéntibus, ego exáudiam.///[25]//Lupus et agnus pascéntur simul, et leo sicut bos cómedet páleas, et serpénti//pulvis panis eius. Non nocébunt, neque occídent in omni monte sancto meo»,//dicit Dóminus.
RESPONSORIUM
(Ap 21, 1. 3. 4)
℟.//Vidi cælum novum et terram novam; et audívi vocem magnam de throno//dicéntem:
*//Ecce tabernáculum Dei cum homínibus! Et habitábit cum eis.
℣.//Abstérget Deus omnem lácrimam ab óculis eórum et mors ultra non erit,//quia prima abiérunt.
*//Ecce tabernáculum Dei cum homínibus! Et habitábit cum//eis.
LECTIO ALTERA
Ex Sermónibus sancti Máximi Taurinénsis epíscopi
(Sermo 100, de sancta Epiphania 1, 3: CCL 23, 398-400)
Baptismi dominici sacramenta
Evangélica Scriptúra refert Dóminum ad Iordánem baptísmi causa venísse, et//in eódem flúmine mystériis se cæléstibus consecrári voluísse.///Rátio enim éxigit, ut post diem natális domínici — licet interpósitis annis,//eódem autem témpore — hæc festívitas sequerétur, quam et ipsam festivitátem//natálem appellándam puto.///Tunc enim natus homínibus, hódie renátus est sacrámentis; tunc per//Vírginem éditus, hódie per mystérium generátus. Ibi, cum secúndum hóminem//náscitur, mater eum María sinu circúmfovet; hic, cum secúndum mystérium//gígnitur, Pater eum Deus voce compléctitur; ait enim: Hic est enim Fílius meus,//in quo bene complácui; ipsum audíte. Mater ergo pártui molli blandítur grémio,//Pater Fílio pio testimónio famulátur; mater, inquam, eum adorándum Magis//íngerit, Pater coléndum géntibus maniféstat.///Igitur Dóminus Iesus venit ad baptísmum, et corpus suum sanctum vóluit//aqua dílui.///Dicat fortásse áliquis: «Qui sanctus est, quare vóluit baptizári?». Audi ergo!//Ideo baptizátur Christus, non ut sanctificétur aquis, sed ut aquas ipse sanctíficet,//et purificatióne sui puríficet fluéntia illa quæ tangit. Consecrátio enim Christi//consecrátio maior est eleménti.///Cum enim Salvátor ablúitur, iam tunc in nostrum baptísmum tota aqua//mundátur, et purificátur fons, ut secutúris póstmodum pópulis lavácri grátia//ministrétur. Præcédit ergo Christus per baptísmum, ut christiáni post eum//confidénter pópuli subsequántur.///Intéllego ego mystérium: ita enim et colúmna ignis præcéssit per mare//Rubrum, ut intrépidum iter Israel fílii sequeréntur; et ipsa prior per aquas gressa//est, ut veniéntibus post se viándi sémitam præparáret. Quod factum, sicut//Apóstolus dicit, mystérium baptísmi fuit. Baptísmum plane quodámmodo fuit,//ubi hómines nubes operiébat, unda portábat.///Sed hæc ómnia operátus est Christus Dóminus idem qui et modo, qui, sicut//tunc per mare fílios Israel in ignis colúmna præcéssit, ita nunc per baptísmum//christiános pópulos in córporis sui colúmna præcédit. Ipsa, inquam, est colúmna,//quæ tunc lumen sequéntium óculis præstitit, modo lucem credéntium córdibus//subminístrat; tunc in flúctibus undárum solidávit sémitam, modo in lavácro fídei//vestígia corróborat.
RESPONSORIUM
(Io 1, 29; Is 53, 11)
℟.//Vidit Ioánnes Iesum veniéntem ad se et ait: Ecce agnus Dei;
*//Ecce qui//tollit peccátum mundi.
℣.//Iustificábit ipse multos et iniquitátes eórum ipse portábit.
*//Ecce qui tollit//peccátum mundi.
Oratio
Præsta, quǽsumus, omnípotens Deus, ut Salvatóris mundi, stella duce,//manifestáta natívitas méntibus nostris revelétur semper et crescat. Per Dóminum.
DIE 10 IANUARII
Ad Officium lectionis
LECTIO PRIOR
De libro Isaíæ prophétæ
66, 10-14. 18-23
Salus universa
10]//Lætámini cum Ierúsalem et exsultáte in ea,//omnes, qui dilígitis eam;//gaudéte cum ea gáudio,//univérsi, qui lugebátis super eam,//[11]//ut sugátis et repleámini//ab úbere consolatiónis eius,//ut mulgeátis et delíciis affluátis//ex ubéribus glóriæ eius.//[12]//Quia hæc dicit Dóminus://«Ecce ego dírigam ad eam quasi flúvium pacem//et quasi torréntem inundántem glóriam géntium.//Sugétis, in ulnis portabímini,//et super génua blandiéntur vobis.//[13]//Quómodo si quem mater consolátur,//ita ego consolábor vos;//et in Ierúsalem consolabímini.//[14]//Vidébitis et gaudébit cor vestrum//et ossa vestra quasi herba germinábunt//et manifestábitur manus Dómini in servis eius//et indignábitur inimícis suis.///[18]//Ego autem cognóscens ópera eórum et cogitatiónes eórum véniam, ut//cóngregem omnes gentes et linguas; et vénient et vidébunt glóriam meam.//[19]//Et//ponam in eis signum et mittam ex eis, qui salváti fúerint, ad gentes in Tharsis,//Phut, Lud, Mosoch, Ros, Thubal et Iavan, ad ínsulas longínquas, ad eos, qui non//audiérunt de me et non vidérunt glóriam meam, et annuntiábunt glóriam meam//géntibus;//[20]//et addúcent omnes fratres vestros de cunctis géntibus oblatiónem//Dómino, in equis et in quadrígis et in lectícis et in mulis et in dromedáriis, ad//montem sanctum meum Ierúsalem, dicit Dóminus: quómodo si ínferant fílii//Israel oblatiónem in vase mundo in domum Dómini.//[21]//Et assúmam ex eis in//sacerdótes et Levítas, dicit Dóminus.//[22]//Quia sicut cæli novi//et terra nova, quæ ego fáciam,//stabunt coram me,//dicit Dóminus,//sic stabit semen vestrum et nomen vestrum.//[23]//Et erit: unoquóque novilúnio//et quovis sábbato//véniet omnis caro, ut adóret coram fácie mea»,//dicit Dóminus.
RESPONSORIUM
(Is 66, 18. 19; Io 17, 6. 18)
℟.//Ego véniam, ut cóngregem omnes gentes et linguas:
*//Et vénient et//vidébunt glóriam meam et annuntiábunt eam géntibus.
℣.//Manifestávi nomen tuum homínibus, quos dedísti mihi de mundo: sicut tu//me misísti, et ego misi eos.
*//Et vénient et vidébunt glóriam meam et//annuntiábunt eam géntibus.
LECTIO ALTERA
Ex Sermónibus Fausti Regiénsis epíscopi
(Sermo 5, de Epiphania 2: PLS 3, 560-562)
Nuptiæ Christi et Ecclesiæ
Die autem tértio núptiæ fiébant. Quæ istæ sunt núptiæ, nisi vota et gáudia//salútis humánæ, quæ vel per confessiónem Trinitátis, vel per fidem//resurrectiónis, die tértio in huius númeri mystério celebrántur?///Nam ídeo et in ália Evangélii lectióne, cum choro et symphóniis, et//nuptiálibus véstibus, réditus fílii iunióris, id est, convérsio pópuli gentílis//excípitur.///Itaque tamquam sponsus procédens de thálamo suo descéndit ad terras//Ecclésiæ ex géntibus congregándæ, suscépta incarnatióne iungéndus, cui et arras//et dotem dedit: arras, quando Deus hómini iunctus est: dotem, quando pro salúte//hóminis immolátus est. Arras, præséntem redemptiónem: dotem vero, vitam//intellégimus ætérnam. Hæc ítaque vidéntibus mirácula erant, intellegéntibus//sacraménta. Si enim bene respícimus, quodámmodo in aquis ipsis similitúdo//baptísmatis et regeneratiónis expónitur. Dum enim áliud ex álio intra se effícitur,//dum inférior creatúra in spéciem meliórem secréta conversióne transfúnditur,//mystérium secúndæ nativitátis perágitur. Mutántur súbito aquæ, hómines//póstmodum mutatúræ.///Operánte ergo Christo in Galilǽa vinum fit, id est, recédit lex, grátia//succédit: umbra removétur, véritas repræsentátur: carnália spiritálibus//comparántur: in novum testaméntum observátio vetústa transfértur: sicut beátus//Apóstolus dicit: Vétera transiérunt et ecce facta sunt nova: et sicut aquæ, quæ in//hýdriis continéntur, nihil mínuunt ex eo quod erant, et tunc incípiunt esse quod//non erant, ita lex non perit per advéntum Christi manifésta, sed próficit.///Vino ergo deficiénte, vinum áliud ministrátur: bonum quidem vinum est//véteris testaménti, sed novi mélius; vetus testaméntum, quod Iudǽi obsérvant,//vanéscit in líttera; novum, quod ad nos pértinet, sapórem vitæ reddit in grátiam.///Bonum vinum, idest, bonum præcéptum, est legis, quando audis: Díliges//próximum tuum et ódio habébis inimícum tuum. Sed mélius et fórtius vinum est//Evangélii, quando audis: Ego autem dico vobis, dilígite inimícos vestros et//benefácite iis qui odérunt vos.
RESPONSORIUM
(Cf. Tob 13, 11. 13-14; Lc 13, 29)
℟.//Cívitas Dei, luce spléndida fulgébis: et omnes fines terræ adorábunt te.//Natiónes ex longínquo ad te vénient:
*//Et múnera deferéntes adorábunt in te//Dóminum.
℣.//Vénient ab oriénte et occidénte et aquilóne et austro.
*//Et múnera//deferéntes adorábunt in te Dóminum.
Oratio
Omnípotens sempitérne Deus, qui per Unigénitum tuum novam creatúram//nos tibi esse fecísti, præsta, quǽsumus, ut per grátiam tuam in illíus inveniámur//forma, in quo tecum est nostra substántia. Per Dóminum.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino, et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum, et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Petri Chrysólogi epíscopi
(Sermo 160: PL 52, 620-622)
Qui nobis nasci voluit, a nobis noluit ignorari
Quamvis in ipso domínicæ incarnatiónis sacraménto affúerint clara semper//divinitátis insígnia, Deum tamen venísse in humánum corpus multis modis áperit//et revélat hodiérna sollémnitas, ne perdat per ignorántiam semper obscuritátibus//involúta mortálitas quod tantum tenére méruit et possidére per grátiam.///Nam qui nobis nasci vóluit, a nobis nóluit ignorári: et ídeo sic áperit, ne//magnum pietátis sacraméntum magni fíeret erróris occásio.///Hódie magus, quem fulgéntem quærébat in stellis, in cunis réperit//vagiéntem. Hódie magus clarum mirátur in pannis, quem diu in astris patiebátur//obscúrum.///Hódie magus quid ibi vídeat profúndo stupóre pervólvit: in terra cælum, in//cælo terram, in Deo hóminem, in hómine Deum, et univérso sǽculo non//capácem conclúdi córpore perpusíllo. Iamque videns, crédere se et non discútere,//mýsticis munéribus confitétur: ture Deum, auro regem, myrrha esse moritúrum.///Hinc est quod gentílis, qui erat novíssimus, factus est primus: quia tunc ex//magórum fide est géntium credúlitas dedicáta.///Hódie Christus Iordánis álveum, mundi peccátum lavatúrus, intrávit: ad hoc//eum venísse Ioánnes ipse testátur: Ecce Agnus Dei ecce qui tollit peccáta mundi.//Hódie servus Dóminúm, homo Deum, Ioánnes Christum tenet; tenet acceptúrus//véniam, non datúrus.///Hódie, sicut ait Prophéta: Vox Dómini super aquas. Quæ vox? Hic est Fílius//meus diléctus, in quo mihi complácui.///Hódie Spíritus Sanctus supérnatat aquis in spécie colúmbæ, ut, sicut illa//colúmba Noe nuntiáverat dilúvium discessísse mundi, ita ista índice noscerétur//perpétuum mundi cessásse naufrágium; neque sicut illa véteris olívæ súrculum//portáret, sed totam in caput paréntis novi chrísmatis pinguédinem fundit, ut//ímpleat illud quod Prophéta prædíxit: Proptérea unxit te Deus, Deus tuus, óleo//lætítiæ præ consórtibus tuis.///Hódie Christus inítium dat signórum cæléstium, dum convértit aquas in//vinum. Sed aqua in sánguinis erat converténda mystérium, ut mera pócula de//vase córporis sui Christus bibéntibus propináret, ut impléret illud Prophétæ: Et//calix meus inébrians quam præclárus est!
RESPONSORIUM

℟.//Tria sunt múnera pretiósa, quæ obtulérunt magi Dómino in die illa, et//habent in se divína mystéria:
*//In auro, ut ostendátur regis poténtia; in ture//sacerdótem magnum consídera; et in myrrha domínicam sepultúram.
℣.//Salútis nostræ auctórem magi veneráti sunt in cunábulis, et de thesáuris//suis mýsticas ei múnerum spécies obtulérunt.
*//In auro, ut ostendátur regis//poténtia; in ture sacerdótem magnum consídera; et in myrrha domínicam//sepultúram.
Oratio
Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
DIE 8 IANUARII
Ad Officium lectionis
LECTIO PRIOR
De libro Isaíæ prophétæ
62, 1-12
Propinquitas redemptionis
[1]//Propter Sion non tacébo et propter Ierúsalem non quiéscam, donec//egrediátur ut splendor iustítia eius, et salus eius ut lampas accendátur.///[2]//Et vidébunt gentes iustítiam tuam et cuncti reges glóriam tuam; et vocáberis//nómine novo, quod os Dómini nominábit.//[3]//Et eris coróna glóriæ in manu Dómini//et diadéma regni in manu Dei tui.///[4]//Non vocáberis ultra Derelícta, et terra tua non vocábitur ámplius Desoláta;//sed vocáberis Beneplácitum meum in ea, et terra tua Nupta, quia complácuit//Dómino in te, et terra tua erit nupta.///[5]//Nam ut iúvenis uxórem ducit vírginem, ita ducent te fílii tui; ut gaudet//sponsus super sponsam, ita gaudébit super te Deus tuus.//[6]//Super muros tuos//Ierúsalem constítui custódes; tota die et tota nocte, in perpétuo non tacébunt.///Qui commonétis Dóminum, ne taceátis//[7]//et ne detis siléntium ei, donec//stabíliat et donec ponat Ierúsalem laudem in terra.///[8]//Iurávit Dóminus in déxtera sua et in bráchio fortitúdinis suæ: «Non dabo//tríticum tuum ultra cibum inimícis tuis, neque bibent fílii aliéni vinum tuum, in//quo laborásti.//[9]//Quia, qui collígerint illud, cómedent et laudábunt Dóminum; et//qui vindémiam fécerint, illud bibent in átriis sanctuárii mei.///[10]//Transíte, transíte per portas, paráte viam pópulo. Stérnite, stérnite sémitam,//elígite lápides, eleváte signum ad pópulos».///[11]//Ecce Dóminus audítum fecit in extrémis terræ: «Dícite fíliæ Sion: Ecce//salus tua venit, ecce merces eius cum eo et prǽmium eius coram illa.//[12]//Et//vocábunt eos Pópulus sanctus, Redémpti a Dómino; tu autem vocáberis Quæsíta,//Cívitas non derelícta».
RESPONSORIUM
(Is 62, 2-3)
℟.//Vidébunt gentes iustítiam tuam et cuncti reges glóriam tuam;
*//Et//vocábitur tibi nomen novum, quod os Dómini nominábit.
℣.//Et eris coróna glóriæ in manu Dómini et diadéma regni in manu Dei tui.
*//Et vocábitur tibi nomen novum, quod os Dómini nominábit.
LECTIO ALTERA
Ex Sermóne in sancta Theophanía sancto Hippólyto presbýtero attribúto
(Nn. 2. 6-8. 10: PG 10, 854. 858-859. 862)
Aqua et Spiritus
Ad Ioánnem venit Iesus, et baptísmum ab eo suscépit. O res digníssima//admiratióne! Infinítum flumen, quod lætíficat civitátem Dei exígua ablúitur//aqua. Fons incomprehensíbilis, qui vitam ómnibus homínibus progérminat et//término caret, a parvis et temporáriis aquis obrúitur.///Qui ubíque præsens est nec usquam abest, incomprehensíbilis ángelis et ab//hóminum conspéctu remótus, ad baptísmum accédit ut ipsi plácuit. Et ecce apérti//sunt ei cæli et vox facta est dicens: Hic est Fílius meus diléctus, in quo//complácui.///Amátus amórem génerat, et lux immateriális lucem inaccessíbilem. Hic est//qui Ioséphi nominátus est fílius, et meus est Unigénitus secúndum divínam//esséntiam.///Hic est Fílius meus diléctus: esúriens ille, qui innúmera alit mília; labórans,//idémque récreans laborántes; non habens ubi caput reclínet suum, et ómnia//gerens manu; qui pátitur, et ómnibus medétur passiónibus; qui cǽditur cólaphis,//et mundum donat libertáte; qui in látere percútitur, et latus Adámi córrigit.///Sed mentem, quæso, mihi accuráte inténdite: volo enim recúrrere ad fontem//vitæ, et fontem medélas scaturiéntem contemplári.///Pater immortalitátis immortálem Fílium ac Verbum in mundum misit, qui//venit ad hómines, lotúrus eos aqua et Spíritu: et regeneratúrus ad ánimæ//corporísque incorruptibilitátem, inspirávit in nos spíritum vitæ, et incorruptíbili//armatúra nos índuit.///Si ígitur homo factus immortális est, deus étiam erit. Si vero per aquam et//Spíritum Sanctum a regeneratióne ex lavácro deus fit, comperítur étiam post//resurrectiónem a mórtuis cohéres Christi esse.///Igitur præcónis voce proclámo: Veníte, omnes tribus géntium, ad baptísmatis//immortalitátem. Hæc est aqua cum Spíritu coniúncta, qua paradísus rigátur, terra//pinguéscit, increméntum plantæ cápiunt, génerant animália; atque ut ómnia//compéndio ampléctar, per quam regenerátus homo vivificátur, qua Christus//baptizátus est, in quam Spíritus Sanctus colúmbæ spécie descéndit.///Qui enim cum fide in hoc regeneratiónis lavácrum descéndit, renúntiat//diábolo, et Christo se addícit; hostem ábnegat, at Christum Deum esse confitétur;//servitútem éxuit, índuit adoptiónem; redit ex baptísmo spléndidus ut sol, rádios//iustítiæ effúlgurans; quod vero máximum est, revértitur fílius Dei et Christi//cohéres.///Ipsi glória et poténtia cum sanctíssimo, bono et vivífico eius Spíritu, nunc sit//et semper et in ómnia sǽcula sæculórum. Amen.
RESPONSORIUM
(Io 1, 32. 34. 33)
℟.//Vidi Spíritum descendéntem quasi colúmbam de cælo, et mansit super//eum;
*//Vidi, et testimónium perhíbui, quia hic est Fílius Dei.
℣.//Qui misit me baptizáre in aqua, ille mihi dixit: Super quem víderis//Spíritum descendéntem et manéntem super eum, hic est qui baptízat in Spíritu//Sancto.
*//Vidi, et testimónium perhíbui, quia hic est Fílius Dei.
Oratio
Deus, cuius Unigénitus in substántia nostræ carnis appáruit, præsta,//quǽsumus, ut per eum, quem símilem nobis foris agnóvimus, intus reformári//mereámur. Qui tecum vivit.
DIE 9 IANUARII
Ad Officium lectionis
LECTIO PRIOR
De libro Isaíæ prophétæ
63, 7-19
Rememoratio misericordiæ Dei in derelictione populi
[7]//Miseratiónum Dómini recordábor, laudum Dómini super ómnibus, quæ//réddidit nobis Dóminus, et super multitúdinem bonórum dómui Israel, quæ//largítus est eis secúndum misericórdias suas et secúndum multitúdinem//miseratiónum suárum.///[8]//Et dixit: «Verúmtamen pópulus meus est, fílii, qui non delúdent»; et factus//est eis salvátor.//[9]//In omni tribulatióne eórum non legátus neque ángelus, sed ipse//salvávit eos. In dilectióne sua et in indulgéntia sua ipse redémit eos et sústulit//eos et portávit eos cunctis diébus sǽculi.///[10]//Ipsi autem ad iracúndiam provocavérunt et afflixérunt spíritum sanctitátis//eius; et convérsus est eis in inimícum et ipse debellávit eos.///[11]//Et recordátus est diérum antiquórum, Móysi et pópuli sui. Ubi est qui edúxit//eos de mari cum pastóre gregis sui? Ubi est qui pósuit in médio eius spíritum//sanctitátis suæ?//[12]//Qui addúxit ad déxteram Móysi bráchium maiestátis suæ, qui//scidit aquas ante eos, ut fáceret sibi nomen sempitérnum,//[13]//qui dedúxit eos per//abýssos quasi equum per desértum, et non impingébant?//[14]//Sicut arméntum, quod//descéndit per vallem, spíritus Dómini fecit eos quiéscere; sic conduxísti//pópulum tuum, ut fáceres tibi nomen glóriæ.///[15]//Atténde de cælo et vide de habitáculo sancto tuo et glóriæ tuæ; ubi est zelus//tuus et fortitúdo tua? Commótio víscerum tuórum et misericórdiæ tuæ super me//continuérunt se.///[16]//Tu enim pater noster. Abraham enim nescit nos, et Israel ignórat nos; tu,//Dómine, pater noster, redémptor noster: a sǽculo nomen tuum.///[17]//Quare erráre nos fecísti, Dómine, de viis tuis, indurásti cor nostrum, ne//timerémus te? Convértere propter servos tuos, tribus hereditátis tuæ.//[18]//Brevi//témpore hereditavérunt pópulum sanctum tuum, hostes nostri conculcavérunt//sanctuárium tuum.//[19]//Facti sumus a sǽculo, cum non dominaréris nostri, neque//invocarétur nomen tuum super nos.///Utinam dirúmperes cælos et descénderes! A fácie tua montes deflúerent.
RESPONSORIUM
(Is 63, 17. 19)
℟.//Quare erráre nos fecísti, Dómine, de viis tuis, indurásti cor nostrum, ne//timerémus te?
*//Utinam dirúmperes cælos et descénderes!
℣.//Convértere propter servos tuos, tribus hereditátis tuæ.
*//Utinam//dirúmperes cælos et descénderes!
LECTIO ALTERA
Ex Oratiónibus sancti Procli Constantinopolitáni epíscopi
(Oratio 7 in sancta Theophania, 1-3: PG 65, 758-759)
Aquarum sanctificatio
Christus mundo appáruit, mundúmque incompósitum ornans, præclárum//lætúmque réddidit. Mundi peccátum suscépit, ac mundi hostem deiécit.//Aquárum fontes sanctificávit, hominúmque ánimas illuminávit. Mirácula//miráculis intéxuit maióribus.///Hódie namque terra et mare Salvatóris grátiam inter se partíta sunt,//mundúsque univérsus lætítia perfúsus est; ac hodiérnus dies maióra præcedénti//sollemnitáte miraculórum increménta osténdit.///Nam in superióri nataliciórum Salvatóris sollémni die aggaudébat terra, quod//Dóminum portáret in præsépio; at in præsénti hoc Theophaniórum die mare//summo gáudio éxsilit ac gestit; gestit autem, eo quod sanctificatiónis//benedictiónem médio Iordáne recéperit.///In antecedénti sollemnitáte imperféctus infans exhibebátur, nostram attéstans//imperfectiónem: at in præsénti die festo perféctus conspícitur, eum subobscúre//desígnans, qui perféctus ex perfécto procédit. Illic Rex córporis púrpuram índuit;//hic fons flumen circúmdat ac velut ámicit.///Agite ígitur, nóvaque ac stupénda vidéte mirácula: nempe iustítiæ solem in//Iordáne lavántem, ignem aqua mersum, Deúmque minístro hómine//sanctificátum.///Hódie omnis creatúra hymnis pérsonans clamat: Benedíctus qui venit in//nómine Dómini. Benedíctus qui omni témpore venit: non enim nunc primum//ádvenit.///Ecquísnam iste est? dic clárius, oro te, beáte David: Deus Dóminus, et illúxit//nobis. Nec David solum id prophéta dicit, verum étiam Paulus apóstolus, suo ei//astípulans testimónio, in hæc verba ait: Appáruit grátia Dei, salutáris ómnibus//homínibus, erúdiens nos. Non alíquibus, sed ómnibus: ómnibus namque, Iudǽis//páriter ac Græcis, salútem per baptísmum elargítur, commúne univérsis//benefícium baptísma propónens.///Agite, spectáte mirum novúmque dilúvium, maius præstantiúsque dilúvio,//quod Noe tempóribus fuit. Illic enim dilúvii aqua humánum interémit genus; at//hic baptísmi aqua, eius poténtia qui est baptizátus, mórtuos revocávit ad vitam.//Colúmba illic, olívæ ramum ore ferens, Christi Dómini odóris designávit//fragrántiam; hic autem Spíritus Sanctus, in colúmbæ spécie advéniens,//Dóminum misericórdem osténdit.
RESPONSORIUM

℟.//Hódie nobis appáruit lumen de lúmine, quem Ioánnes baptizávit in Iordáne//flúmine:
*//Ipsum crédimus natum ex María Vírgine.
℣.//Cæli apérti sunt super eum et vox Patris audíta est.
*//Ipsum crédimus//natum ex María Vírgine.
Oratio
Deus, illuminátor ómnium géntium, da pópulis tuis perpétua pace gaudére et//illud córdibus nostris spléndidum lumen infúnde, quod patrum nostrórum//méntibus aspersísti. Per Dóminum.
DIE 10 IANUARII
Ad Officium lectionis
LECTIO PRIOR
De libro Isaíæ prophétæ
63, 19 b — 64, 11
Imploratur visitatio divina
[63,19]//Utinam dirúmperes cælos et descénderes! A fácie tua montes deflúerent.//[64,1]//Sicut ignis succéndit sarménta, aquam ebullíre facit ignis, ut notum fácias//nomen tuum inimícis tuis, a fácie tua gentes turbéntur,//[2]//cum féceris mirabília,//quæ non sperabámus. Descendísti, et a fácie tua montes defluxérunt.///[3]//A sǽculo non audiérunt, neque aures percepérunt; óculus non vidit Deum,//absque te, qui operarétur pro sperántibus in eum.//[4]//Occúrris lætánti, faciénti//iustítiam et his, qui in viis tuis recordántur tui. Ecce tu irátus es, et peccávimus;//in ipsis a sǽculo nos salvábimur.///[5]//Et facti sumus ut immúndus omnes nos, et quasi pannus inquinátus univérsæ//iustítiæ nostræ; et marcúimus quasi fólium univérsi, et iniquitátes nostræ quasi//ventus abstulérunt nos.//[6]//Non est qui ínvocet nomen tuum, qui consúrgat et//adhǽreat tibi, quia abscondísti fáciem tuam a nobis et dissolvísti nos in manu//iniquitátis nostræ.///[7]//Et nunc, Dómine, pater noster es tu, nos vero lutum; et fictor noster tu, et//ópera mánuum tuárum omnes nos.//[8]//Ne irascáris, Dómine, nimis et ne ultra//memíneris iniquitátis; ecce, réspice: pópulus tuus omnes nos.//[9]//Urbes sanctitátis//tuæ factæ sunt in desértum, Sion desérta facta est, Ierúsalem desoláta est.///[10]//Domus sanctitátis nostræ et glóriæ nostræ, ubi laudavérunt te patres nostri,//facta est in exustiónem ignis, et ómnia desiderabília nostra versa sunt in ruínas.//[11]//Numquid super his continébis te, Dómine, tacébis et afflíges nos veheménter?
RESPONSORIUM
(Cf. Is 56, 1; Mic 4, 9; Is 43, 3)
℟.//Ierúsalem, cito véniet salus tua: quare mæróre consúmeris? numquid//consiliárius non est tibi, quia innovávit te dolor?
*//Salvábo te et liberábo te, noli//timére.
℣.//Ego enim sum Dóminus Deus tuus, Sanctus Israel, Redémptor tuus.
*//Salvábo te et liberábo te, noli timére.
LECTIO ALTERA
Ex Commentário sancti Cyrílli Alexandríni epíscopi in Ioánnis Evangélium
(Lib. 5, cap. 2: PG 73, 751-754)
Effusio Spiritus Sancti in omnem carnem
Cum univérsi Opifex ómnia in Christo instauráre pulchérrimo sane órdine//statuísset, et hóminis natúram in antíquum statum dénuo restitúere, pollicétur//una cum céteris bonis lárgiter redditúrum se ipsi quoque Spíritum Sanctum, cum//áliter in pacátam et stábilem bonórum possessiónem redintegrári non posset.///Defínit ítaque tempus descensúri in nos Sancti Spíritus, advéntus scílicet//Christi, promittítque dicens: In diébus illis, Servatóris vidélicet, effúndam de//Spíritu meo in omnem carnem.///Ubi vero tempus tantæ munificéntiæ et libertátis prodúxit in médium cum//carne in terris Unigénitum, hoc est hóminem ex mulíere natum, iuxta divínam//Scriptúram, rursus dedit Spíritum Deus ac Pater, primúsque Christus tamquam//primítiæ renovátæ natúræ eum excépit. Testátus est hoc Ioánnes Baptísta dicens://Vidi descendéntem Spíritum de cælo et mansit super eum.///Christus vero dícitur Spíritum accepísse, quátenus homo factus est, et//quátenus hómini conveniébat accípere; et quemádmodum, licet Fílius exsístat//Dei ac Patris, et ex eius substántia génitus, étiam ante incarnatiónem, imo pótius//ante ómnia quoque sǽcula, non gravátur tamen audíre Deum ac Patrem se//compellántem, postquam factus homo est: Fílius meus es tu: ego hódie génui te.///Eum enim, qui ante sǽcula Deus erat ex ipso génitus, hódie génitum esse//dicit, ut nos in eo suscíperet in filiórum adoptiónem; tota quippe natúra in//Christo reperítur, in quantum homo est: sic et Pater, cum próprium Spíritum//hábeat, eum rursus dícitur dare Fílio, ut nos in eo Spíritum lucrémur. Hanc ígitur//ob causam Abrahæ semen apprehéndit, sícuti scriptum est, et assimilátus est per//ómnia frátribus.///Accipit ergo Unigénitus Spíritum Sanctum non sibi ipsi; est enim eius, et in//eo et per eum datur, sícuti iam ántea díximus: sed quóniam homo factus totam//habébat in se natúram, ut eam omnem instauráret atque in íntegrum restitúeret.//Porro vidére licet, si recta ratiocinatióne ut et Scriptúræ testimóniis uti velímus,//Christum non sibi ipse accepísse Spíritum, sed nobis pótius in seípso: ómnia//quippe étiam per eum in nos bona derivántur.
RESPONSORIUM
(Ez 37, 27-28; Hebr 8, 8)
℟.//Ego ero eis Deus et ipsi erunt mihi pópulus;
*//Et scient gentes quia ego//Dóminus sanctificátor Israel, cum fúerit sanctuárium meum in médio eórum in//perpétuum.
℣.//Consummábo super domum Israel et super domum Iuda, testaméntum//novum.
*//Et scient gentes quia ego Dóminus sanctificátor Israel, cum fúerit//sanctuárium meum in médio eórum in perpétuum.
Oratio
Deus, qui per Fílium tuum æternitátis tuæ lumen cunctis géntibus suscitásti,//da plebi tuæ fulgórem plenum sui Redemptóris agnóscere, ut ad perpétuam//claritátem per eius increménta pervéniat. Per Dóminum.
IN BAPTISMATE DOMINI
Ad Officium lectionis
LECTIO PRIOR
De libro Isaíæ prophétæ
42, 1-9; 49, 1-9
Servus Domini mansuetus, lux gentium
[42,1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.//[2]//Non//clamábit neque vociferábitur, nec audiétur vox eius foris.//[3]//Cálamum quassátum//non cónteret et linum fúmigans non exstínguet; in veritátem próferet iudícium.//[4]//Non languébit nec frangétur, donec ponat in terra iudícium; et legem eius ínsulæ//exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam:///[6]//«Ego, Dóminus, vocávi te in iustítia et apprehéndi manum tuam; et formávi//te et dedi te in fœdus pópuli, in lucem géntium,//[7]//ut aperíres óculos cæcórum et//edúceres de conclusióne vinctum, de domo cárceris sedéntes in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus.//[9]//Quæ prima fuérunt, ecce venérunt; nova quoque ego//annúntio: ántequam oriántur, audíta vobis fáciam».///[49,1]//Audíte me, ínsulæ, et atténdite, pópuli de longe: Dóminus ab útero vocávit//me, de ventre matris meæ recordátus est nóminis mei;//[2]//et pósuit os meum quasi//gládium acútum, in umbra manus suæ protéxit me et pósuit me sicut sagíttam//eléctam, in pháretra sua abscóndit me,//[3]//et dixit mihi: «Servus meus es tu, Israel,//in quo gloriábor».//[4]//Et ego dixi: «In vácuum laborávi, sine causa et vane//fortitúdinem meam consúmpsi; verúmtamen iudícium meum cum Dómino, et//merces mea cum Deo meo».///[5]//Et nunc dicit Dóminus, qui formávit me ex útero servum sibi, ut redúcerem//Iacob ad eum, et Israel ei congregarétur; et glorificátus sum in óculis Dómini, et//Deus meus factus est fortitúdo mea.///[6]//Et dixit: «Parum est ut sis mihi servus ad suscitándas tribus Iacob et//relíquias Israel reducéndas: dabo te in lucem géntium, ut sit salus mea usque ad//extrémum terræ».///[7]//Hæc dicit Dóminus, redémptor Israel, Sanctus eius, ad contémptum in//ánima, ad abominátum in gente, ad servum dominórum: «Reges vidébunt et//consúrgent, príncipes quoque et adorábunt propter Dóminum, quia fidélis est,//Sanctum Israel, qui elégit te».///[8]//Hæc dicit Dóminus: «In témpore benepláciti exaudívi te et in die salútis//auxiliátus sum tui; et servávi te et dedi te in fœdus pópuli, ut suscitáres terram et//distribúeres hereditátes dissipátas;//[9]//ut díceres his, qui vincti sunt: “Exíte”, et his,//qui in ténebris: “Revelámini”. Super vias pascéntur, et in ómnibus cóllibus//decalvátis páscua eórum».
RESPONSORIUM
(Cf. Mt 3, 16. 17; Lc 3, 22)
℟.//Hódie in Iordáne, baptizáto Dómino, apérti sunt cæli et sicut colúmba//super eum Spíritus mansit et vox Patris intónuit:
*//Hic est Fílius meus diléctus,//in quo mihi bene complácui.
℣.//Descéndit Spíritus Sanctus corporáli spécie sicut colúmba super ipsum et//vox de cælo facta est:
*//Hic est Fílius meus diléctus, in quo mihi bene//complácui.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Omnípotens sempitérne Deus, qui Christum, in Iordáne flúmine baptizátum,//Spíritu Sancto super eum descendénte, diléctum Fílium tuum sollémniter//declarásti, concéde fíliis adoptiónis tuæ, ex aqua et Spíritu Sancto renátis, ut in//beneplácito tuo iúgiter persevérent. Per Dóminum.
DOMINICA
Ad Officium lectionis
LECTIO PRIOR
Incipit liber Isaíæ prophétæ
1, 1-18
Obiurgatio populi
[1]//Vísio Isaíæ fílii Amos, quam vidit super Iudam et Ierúsalem in diébus Ozíæ,//Ióatham, Achaz, Ezechíæ regum Iudæ.///[2]//Audíte, cæli, et áuribus pércipe, terra, quóniam Dóminus locútus est: «Fílios//enutrívi et exaltávi, ipsi autem sprevérunt me.//[3]//Cognóvit bos possessórem suum,//et ásinus præsépe dómini sui; Israel non cognóvit, pópulus meus non intelléxit».///[4]//Væ genti peccatríci, pópulo gravi iniquitáte, sémini nequam, fíliis scelerátis!//Dereliquérunt Dóminum, blasphemavérunt Sanctum Israel, abalienáti sunt//retrórsum.///[5]//Super quo percutiémini vos ultra, addéntes prævaricatiónem? Omne caput//lánguidum, et omne cor mærens.//[6]//A planta pedis usque ad vérticem non est in eo//sánitas; vulnus et livor et plaga tumens non est circumligáta nec curáta//medicámine neque fota óleo.///[7]//Terra vestra desérta, civitátes vestræ succénsæ igni; regiónem vestram//coram vobis aliéni dévorant, et desolábitur sicut in vastitáte hostíli.///[8]//Et derelinquétur fília Sion ut umbráculum in vínea, sicut tugúrium in//cucumerário, sicut cívitas, quæ obséssa est.//[9]//Nisi Dóminus exercítuum//reliquísset nobis semen, quasi Sódoma fuissémus et quasi Gomórra símiles//essémus.///[10]//Audíte verbum Dómini, príncipes Sodomórum; percípite áuribus legem Dei//nostri, pópulus Gomórræ.///[11]//«Quo mihi multitúdinem victimárum vestrárum?, dicit Dóminus. Plenus//sum holocáustis aríetum et ádipe pínguium; et sánguinem vitulórum et agnórum//et hircórum nólui.//[12]//Cum venéritis ante conspéctum meum, quis quæsívit hæc de//mánibus vestris, ut ambularétis in átriis meis?//[13]//Ne afferátis ultra sacrifícium//vanum; abominátio mihi incénsum, neoménia et sábbatum et convéntus; non//feram scelus cum cœtu sollémni;//[14]//caléndas vestras et sollemnitátes vestras odívit//ánima mea, facta sunt mihi molésta, laborávi sústinens.//[15]//Et cum extendéritis//manus vestras, avértam óculos meos a vobis; et cum multiplicavéritis oratiónem,//non exáudiam: manus enim vestræ sánguine plenæ sunt.///[16]//Lavámini, mundi estóte, auférte malum cogitatiónum vestrárum ab óculis//meis; quiéscite ágere pervérse,//[17]//díscite benefácere: quǽrite iudícium, subveníte//opprésso, iudicáte pupíllo, deféndite víduam.///[18]//Et veníte, et iudício contendámus, dicit Dóminus. Si fúerint peccáta vestra//ut cóccinum, quasi nix dealbabúntur; et, si fúerint rubra quasi vermículus, velut//lana erunt».
RESPONSORIUM
(Is 1, 16. 18. 17)
℟.//Lavámini, mundi estóte, auférte malum cogitatiónum vestrárum ab óculis//meis;
*//Si fúerint peccáta vestra ut cóccinum, quasi nix dealbabúntur.
℣.//Quiéscite ágere pervérse, díscite benefácere, quǽrite iudícium.
*//Si fúerint//peccáta vestra ut cóccinum, quasi nix dealbabúntur.
LECTIO ALTERA
Ex Catechésibus sancti Cyrílli Hierosolymitáni epíscopi.
(Cat. 15, 1-3: PG 33, 870-874)
De duplici adventu Iesu Christi
Christi advéntum annuntiámus, non unum dumtáxat, sed et álterum prióre//multo speciosiórem. Ille enim patiéntiæ significatiónem prǽtulit; iste vero divíni//regni diadéma feret.///Nam ut plúrimum duplícia sunt ómnia apud Dóminum nostrum Iesum//Christum. Duplex natívitas, áltera ex Deo ante sǽcula, áltera ex Vírgine in//consummatióne sæculórum; duplex descénsus: unus obscúrus, qui tamquam//plúviæ in vellus, alter vero conspícuus, nimírum futúrus.///In primo advéntu fásciis involútus est in præsépio: in secúndo amicítur//lúmine quasi vestiménto. In prióre sustínuit crucem, ignomíniam aspernátus; in//áltero véniet angelórum exércitu stipátus, glorificátus.///Non ígitur in primo tantum advéntu acquiéscimus, sed et secúndum//exspectámus. Cumque in prióre dixérimus://*Benedíctus qui venit in nómine//*Dómini,//idem rursum dicémus in posterióre: ut cum ángelis occurréntes Dómino,//adorántes clamémus://*Benedíctus qui venit in nómine Dómini.///Véniet Salvátor non ut íterum iudicétur, sed ut in ius vocet eos a quibus in//iudícium est vocátus. Qui prius cum iudicarétur tácuit, conscelerátis qui immánia//in illum, quando in crucem egére ausi sunt, in memóriam révocans dicet://*Hæc//*fecísti et tácui.///Tunc, piæ dispensatiónis causa, hómines leni persuasióne docens venit: eo//vero témpore, velint, nolint, regno illíus necessário subiciéntur.///De utróque illo advéntu lóquitur Malachías prophéta://*Et statim véniet ad//*templum suum Dóminus, quem vos quǽritis.//Ecce unus advéntus.///Et rursus de áltero ita infit://*Et Angelus testaménti quem vos quǽritis. Ecce//*véniet Dóminus omnípotens: et quis sustinébit diem ingréssus eius, aut quis//*subsístet in visióne eius? eo quod ipse accédit tamquam ignis conflatórii,//*tamquam herba lavántum: et sedébit conflans et emúndans.///Duos quoque illos advéntus signíficat Paulus ad Titum scribens his verbis://*Appáruit grátia Dei salvatóris ómnibus homínibus, erúdiens nos, ut abnegántes//*impietátem et mundána desidéria, temperánter et pie et iuste vivámus in//*præsénti sǽculo, exspectántes beátam spem et apparitiónem glóriæ magni Dei et//*salvatóris nostri Iesu Christi.//Viden, quómodo primum expréssit advéntum, de//quo grátias agit; álterum vero, quem exspectámus.///Proptérea fídei quam profitémur tenor nunc ita est tráditus, ut credámus in//eum//*qui et ascéndit in cælos, et consédit a dextris Patris. Et ventúrus est in//*glória iudicáre vivos et mórtuos; cuius regni non erit finis.///Véniet ígitur Dóminus noster Iesus Christus e cælis. Véniet vero circa finem//mundi huius cum glória in postréma die. Fiet enim mundi huius consummátio, et//factus iste mundus rursum renovábitur.
RESPONSORIUM
(Cf. Ps 48 (49), 3; 79 (80), 2; 23 (24), 7. 9)
℟.//Aspíciens a longe, ecce vídeo Dei poténtiam veniéntem et nébulam totam//terram tegéntem.
*//Ite óbviam ei, et dícite://*//Núntia nobis, si tu es ipse,//*//Qui//regnatúrus es in pópulo Israel.
℣.//Quique terrígenæ, et fílii hóminum, simul in unum dives et pauper,
*//Ite//óbviam ei et dícite:
Oratio
Da, quǽsumus, omnípotens Deus, hanc tuis fidélibus voluntátem, ut, Christo//tuo veniénti iustis opéribus occurréntes, eius déxteræ sociáti, regnum mereántur//possidére cæléste. Per Dóminum.
FERIA II HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
1, 21-27; 2, 1-5
Iudicium et salus Sion. Concursus gentium
[1,21]//Quómodo facta est méretrix cívitas fidélis, plena iudícii? Iustítia habitávit//in ea, nunc autem homicídæ.//[22]//Argéntum tuum versum est in scóriam, vinum//tuum mixtum est aqua;//[23]//príncipes tui infidéles, sócii furum: omnes díligunt//múnera, sequúntur retributiónes, pupíllo non iúdicant, et causa víduæ non//ingréditur ad illos.///[24]//Propter hoc ait Dóminus, Deus exercítuum, Fortis Israel: «Heu, consolábor//super hóstibus meis et vindicábor de inimícis meis.//[25]//Et convértam manum meam//ad te et éxcoquam ad purum scóriam tuam et áuferam omne stagnum tuum.//[26]//Et//restítuam iúdices tuos, ut fuérunt prius, et consiliários tuos sicut antíquitus; post//hæc vocáberis Cívitas iustítiæ, Urbs fidélis».//[27]//Sion in iudício redimétur et, qui in//ea revérsi sunt, in iustítia.///[2,1]//Verbum, quod vidit Isaías fílius Amos super Iudam et Ierúsalem.//[2]//Et erit in//novíssimis diébus præparátus mons domus Dómini in vértice móntium, et//elevábitur super colles; et fluent ad eum omnes gentes.//[3]//Et ibunt pópuli multi et//dicent:///«Veníte, et ascendámus ad montem Dómini, ad domum Dei Iacob, ut dóceat//nos vias suas, et ambulémus in sémitis eius»; quia de Sion exíbit lex, et verbum//Dómini de Ierúsalem.///[4]//Et iudicábit gentes et arguet pópulos multos; et conflábunt gládios suos in//vómeres et lánceas suas in falces; non levábit gens contra gentem gládium, nec//exercebúntur ultra ad prœlium.///[5]//Domus Iacob, veníte, et ambulémus in lúmine Dómini.
RESPONSORIUM
(Mic 4, 2; Io 4, 25)
℟.//Veníte, ascendámus ad montem Dómini et ad domum Dei Iacob:
*//Docébit//nos de viis suis et íbimus in sémitis eius.
℣.//Messías véniet, qui dícitur Christus; cum vénerit ille, nobis annuntiábit//ómnia.
*//Docébit nos de viis suis et íbimus in sémitis eius.
LECTIO ALTERA
E Lítteris pastorálibus sancti Cároli Borroméo epíscopi
(Acta Ecclesiæ Mediolanensis, t. 2, Lugduni, 1683, 916-917)
De Adventus tempore
Ecce, dilectíssimi, tempus illud ádeo celebrátum, et sollémne tempus, ut ait//Spíritus Sanctus, acceptábile, dies salútis, pacis et reconciliatiónis, tempus quod,//ut tot olim votis et suspíriis eníxius ab antíquis patriárchis et prophétis//ardentíssime concupítum, cum effúsa lætítia a iusto Simeóne tandem visum, et//semper ab Ecclésia sollémniter ádeo celebrátum, sic a nobis debet pia mente,//láudibus, et grátiis ætérno Patri, pro exhíbita in hoc mystério misericórdia, in//perpétuum habéndis péragi; hoc nempe Unigéniti sui advéntu ex imménso in nos//peccatóres amóre illum misit, qui a dǽmonis tyránnide et império nos vindicáret,//ad cælum invitáret, in cæléstia penetrália nos introdúceret, veritátem ipsam nobis//exhibéret, in morum rectitúdine nos institúeret, virtútum sémina communicáret,//grátiæ suæ thesáuris locupletáret, nos dénique in fílio suos et vitæ ætérnæ//herédes ascísceret.///Hoc équidem mystérium dum ánnuum ab Ecclésia recólitur, monémur ut//tantæ caritátis nobis exhíbitæ memória in perpétuum renovétur; nos item édocet//Christi advéntum non iis modo qui Salvatóris illíus ævo vivébant profuísse, sed//eius virtútem nobis ómnibus adhuc communicándam, si sanctæ fídei et//sacramentórum ópera grátiam, quam nobis ille proméruit, excípere et iuxta eam//vitæ nostræ mores sub eius obœdiéntia dirígere velímus.///A nobis adhuc éxpetit Ecclésia, ut intellegámus quod, ut semel in carne venit//in mundum, sic subláto ex parte nostra óbice, quálibet hora et moménto ad nos//íterum veníre parátus sit, nostris in ánimis cum gratiárum abundántia spiritáliter//habitatúrus.///Hinc Ecclésia, ut mater piíssima salutísque nostræ studiosíssima, ex témporis//huius occasióne hymnis, cánticis aliísque Spíritus Sancti vócibus ritibúsque nos//édocet, quo pacto tantum benefícium grato ánimo excipiámus, eiúsque fructu//ditémur, et ídeo ad Christi Dómini advéntum mens nostra non minóri apparátu,//ac si adhuc ventúrus esset in mundum, disponátur; nec divérso ab eo tam verbis//quam exémplis véteris Testaménti, patres, eos ut imitémur, nos edocuérunt.
RESPONSORIUM
(Cf. Ioel 2, 15; Is 62, 11; Ier 4, 5)
℟.//Cánite tuba in Sion, vocáte gentes, annuntiáte pópulis et dícite:
*//Ecce//Deus, salvátor noster, advéniet.
℣.//Annuntiáte et audítum fácite; loquímini et clamáte.
*//Ecce Deus, salvátor//noster, advéniet.
Oratio
Fac nos, quǽsumus, Dómine Deus noster, advéntum Christi Fílii tui sollícitos//exspectáre, ut, dum vénerit pulsans, oratiónibus vigilántes et in suis invéniat//láudibus exsultántes. Per Dóminum.
FERIA III HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
2, 6-22; 4, 2-6
Iudicium Dei
[2,6]//Proiecísti pópulum tuum, domum Iacob, quia repléti sunt haríolis//orientálibus et áugures habuérunt ut Philísthim et manus aliénis pórrigunt.//[7]//Repléta est terra eius argénto et auro, et non est finis thesaurórum eius;//[8]//et//repléta est terra eius equis, et innumerábiles quadrígæ eius. Et repléta est terra//eius idólis: opus mánuum suárum adoravérunt, quod fecérunt dígiti eórum.///[9]//Et incurvávit se homo, et humiliátus est vir: ne dimíttas eis.//[10]//Ingrédere in//petram, abscóndere in púlvere a fácie timóris Dómini et a glória maiestátis eius.///[11]//Oculi sublímes hóminis humiliabúntur, et incurvábitur altitúdo virórum;//exaltábitur autem Dóminus solus in die illa.//[12]//Quia dies Dómini exercítuum super//omnem supérbum et excélsum et super omnem arrogántem, et humiliábitur;//[13]//et//super omnes cedros Líbani sublímes et eréctas et super omnes quercus Basan//[14]//et//super omnes montes excélsos et super omnes colles elevátos//[15]//et super omnem//turrim excélsam et super omnem murum munítum//[16]//et super omnes naves//Tharsis et super ómnia navígia pulchra.///[17]//Et incurvábitur sublímitas hóminum, et humiliábitur altitúdo virórum; et//elevábitur Dóminus solus in die illa,//[18]//et idóla pénitus conteréntur.//[19]//Et introíbunt//in spelúncas petrárum et in vorágines terræ a fácie formídinis Dómini et a glória//maiestátis eius, cum surréxerit percútere terram.///[20]//In die illa proíciet homo idóla sua argéntea et simulácra sua áurea, quæ//fécerat sibi, ut adoráret, ad talpas et vespertiliónes.//[21]//Et ingrediétur scissúras//petrárum et cavérnas saxórum a fácie formídinis Dómini et a glória maiestátis//eius, cum surréxerit percútere terram.///[22]//Quiéscite ergo ab hómine, cuius spíritus in náribus eius. Quanti enim//æstimábitur ipse?///[4,2]//In die illa erit germen Dómini in splendórem et glóriam et fructus terræ//sublímis et exsultátio his, qui salváti fúerint de Israel.//[3]//Et erit: omnis, qui relíctus//fúerit in Sion et resíduus in Ierúsalem, sanctus vocábitur, omnis, qui scriptus est//ad vitam in Ierúsalem.///[4]//Cum ablúerit Dóminus sordem filiárum Sion et sánguinem Ierúsalem láverit//de médio eius spíritu iudícii et spíritu ardóris,//[5]//et creábit Dóminus super omnem//locum montis Sion et super cœtum eius nubem per diem et fumum et//splendórem ignis flammántis in nocte: super omnem enim glóriam protéctio,//[6]//et//tabernáculum erit in umbráculum diéi ab æstu et in securitátem et absconsiónem//a túrbine et a plúvia.
RESPONSORIUM
(Is 2, 11; Mt 24, 30)
℟.//Oculi sublímes hóminis humiliabúntur et incurvábitur altitúdo virórum:
*//Et exaltábitur Dóminus solus in die illa.
℣.//Vidébunt Fílium hóminis veniéntem in núbibus cæli cum virtúte et glória//multa.
*//Et exaltábitur Dóminus solus in die illa.
LECTIO ALTERA
Ex Oratiónibus sancti Gregórii Nazianzéni epíscopi
(Or. 45, 9, 22. 26. 28: PG 36, 634-635. 654. 658-659. 662)
O admirabile commercium
Ipse Dei Fílius, ille sǽculis antíquior, ille invisíbilis, ille incomprehensíbilis,//ille incorpóreus, illud ex princípio princípium, illud ex lúmine lumen, ille fons//vitæ et immortalitátis, illa archétypi expréssio, illud immótum sigíllum, illa per//ómnia símilis imágo, ille Patris términus et rátio, ille, inquam, ad imáginem//suam se confert, carnémque carnis causa gerit, et cum intellectuáli ánima propter//ánimam meam iúngitur, ut símile per símile repúrget, atque humána ómnia,//excépto peccáto, súscipit; concéptus quidem ex Vírgine, ánimo et carne a Spíritu//præpurgáta (nam et generatiónem honóre áffici, et virginitátem præférri//oportébat); progréssus autem Deus cum assúmpta humanitáte, unum ex duóbus//inter se contráriis, carne nimírum et spíritu, quorum álterum deitátem dedit,//álterum accépit.///Qui álios ditat, pauper effícitur; carnis enim meæ paupertátem subit, ut ego//deitátis ipsíus opes cónsequar. Qui plenus est, exinanítur; sua enim glória ad//breve tempus exinanítur, ut plenitúdinis ipsíus ego párticeps effíciar.///Quænam hæ bonitátis divítiæ? Quodnam erga me mystérium? Divínam//imáginem accépi, nec custodívi. Ille meam carnem áccipit, ut et imágini salútem,//et carni immortalitátem áfferat, secúndum consórtium nobíscum init, et quidem//prióri longe admirabílius.///Per humanitátem a Deo assúmptam, hómini sanctitátem afférri oportébat; ut,//tyránno per vim superáto, nos liberáret, atque ad se per mediatórem Fílium//redúceret, hoc, ad Patris honórem, cui in ómnibus rebus cédere perspícitur,//dispensántem.///Ad ovem errántem bonus ille Pastor evénit, ánimam suam pro óvibus//ponens, ad montes et colles, in quibus sacrificábat; et errántem invénit et//invéntam, iísdem úmeris, quibus et crucis lignum, sústulit, et accéptam ad//supérnam vitam redúxit.///Lucérnam prǽviam lux illa claríssima séquitur et vocem Verbum, et//prónubum Sponsus, Dómino pópulum exímium comparántem, atque ad Spíritum//per aquam præpurgántem.///Opus habúimus Deo, qui carnem accíperet ac morerétur, ut vivámus.//Commórtui sumus, ut purgémur; simul resurréximus, quóniam simul mórtui//sumus; simul glorificáti sumus, quóniam simul resurréximus.
RESPONSORIUM
(Cf. Gal 4, 4-5; Eph 2, 4; Rom 8, 3)
℟.//Ecce iam venit plenitúdo témporis, in quo misit Deus Fílium suum in//terras, natum de Vírgine, factum sub lege:
*//Ut eos, qui sub lege erant,//redímeret.
℣.//Propter nímiam caritátem suam, qua diléxit nos Deus, Fílium suum misit//in similitúdine carnis peccáti.
*//Ut eos, qui sub lege erant, redímeret.
Oratio
Propitiáre, Dómine Deus, supplicatiónibus nostris et tribulántibus,//quǽsumus, tuæ concéde pietátis auxílium, ut, de Fílii tui veniéntis præséntia//consoláti, nullis iam polluámur contágiis vetustátis. Per Dóminum.
FERIA IV HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
5, 1-7
Contra vineam Domini
[1]//Cantábo dilécto meo cánticum amíci mei de vínea sua:///Vínea facta est dilécto meo in colle pingui;//[2]//et sæpívit eam et lápides elégit//ex illa et plantávit in ea vites eléctas et ædificávit turrim in médio eius et tórcular//exstrúxit in ea; et exspectávit, ut fáceret uvas, et fecit labrúscas.///[3]//Nunc ergo, habitátor Ierúsalem et vir Iudæ, iudicáte inter me et víneam//meam.//[4]//Quid est quod débui ultra fácere víneæ meæ et non feci ei? Cur//exspectávi, ut fáceret uvas, et fecit labrúscas?///[5]//Et nunc osténdam vobis quid ego fáciam víneæ meæ: áuferam sæpem eius,//et erit in direptiónem; díruam macériam eius, et erit in conculcatiónem.//[6]//Et//ponam eam desértam: non putábitur et non fodiétur, et ascéndent vepres et//spinæ; et núbibus mandábo, ne pluant super eam imbrem.///[7]//Vínea enim Dómini exercítuum domus Israel est, et vir Iudæ germen eius//delectábile; et exspectávi, ut fáceret iudícium, et ecce iníquitas, et iustítiam, et//ecce nequítia.
RESPONSORIUM
(Ps 79 (80), 14. 15. 3. 16. 15)
℟.//Exterminávit víneam tuam aper de silva et singuláris ferus depástus est//eam; vide, Dómine, et éxcita poténtiam tuam,
*//Prótege eam quam plantávit//déxtera tua.
℣.//Dómine Deus virtútum, réspice de cælo et vide et vísita víneam istam.
*//Prótege eam quam plantávit déxtera tua.
LECTIO ALTERA
Ex Sermónibus sancti Bernárdi abbátis
(Sermo 5 in Adventu Domini,1-3: Opera omnia, Edit. cisterc. 4 [1966], 188-190)
Veniet in nos Verbum Dei
Tríplicem Dómini advéntum nóvimus. Tértius quidam advéntus est médius//inter illos. Illi enim duo manifésti sunt, sed non iste. In prióre quidem in terris//visus et cum homínibus conversátus est, quando, sicut ipse testátur, et vidérunt,//et odérunt. In posterióre vero//*vidébit omnis caro salutáre Dei nostri,//et//*vidébunt//*in quem transfixérunt.//Médius occúltus est, in quo soli eum in seípsis vident//elécti, et salvæ fiunt ánimæ eórum. In primo ergo venit in carne et infirmitáte, in//hoc médio in spíritu et virtúte, in último in glória et maiestáte.///Advéntus síquidem iste médius, via quædam est per quam a primo veniátur//ad últimum: in primo Christus fuit redémptio nostra, in último apparébit vita//nostra, in isto réquies est et consolátio nostra.///Sed ne cui forte inventítia videántur quæ de hoc advéntu médio dícimus,//ipsum audíte://*Si quis díligit me,//inquit,//*sermónes meos servábit, et Pater meus//*díliget eum, et ad eum veniémus.//Legi enim álibi://*Qui timet Deum, fáciet bona//;//sed plus áliquid dictum séntio de diligénte, quia sermónes servábit. Ubi ergo//servándi sunt? Haud dúbium quin in corde, sicut ait Prophéta://*In corde meo//*abscóndi elóquia tua, ut non peccem tibi.///Hoc modo custódi verbum Dei://*Beáti enim qui custódiunt illud.//Ergo//traiciátur in víscera quædam ánimæ tuæ; tránseat in affectiónes tuas et in mores//tuos. Cómede bonum, et delectábitur in crassitúdine ánima tua. Ne obliviscáris//comédere panem tuum, ne exaréscat cor tuum, sed ádipe et pinguédine repleátur//ánima tua.///Si sic verbum Dei serváveris, haud dúbium quin ab eo servéris. Véniet enim//ad te Fílius cum Patre, véniet Prophéta magnus, qui renovábit Ierúsalem et ille//nova facit ómnia. Hoc enim fáciet hic advéntus, ut,//*sicut portávimus imáginem//*terréni, sic portémus et imáginem cæléstis.//Sicut fuit vetus Adam effúsus per//totum hóminem, et totum occupávit, ita modo totum obtíneat Christus, qui totum//creávit, totum redémit, totum et glorificábit.
RESPONSORIUM
(Cf. Ps 28 (29), 11; Is 40, 10)
℟.//Ecce Dóminus véniet cum splendóre descéndens et virtus eius cum eo:
*//Visitáre pópulum suum in pace et constitúere super eum vitam sempitérnam.
℣.//Ecce Dóminus noster cum virtúte véniet.
*//Visitáre pópulum suum in pace//et constitúere super eum vitam sempitérnam.
Oratio
Prǽpara, quǽsumus, Dómine Deus noster, corda nostra divína tua virtúte, ut,//veniénte Christo Fílio tuo, digni inveniámur ætérnæ vitæ convívio et cibum//cæléstem, ipso ministránte, percípere mereámur. Per Dóminum.
FERIA V HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
16, 1-5; 17, 4-8
Sion refugium Moabitarum. Conversio Ephraim
[16,1]//Emíttite agnum dominatóri terræ, de Petra desérti ad montem fíliæ Sion.//[2]//Et erit: sicut avis fúgiens et pulli de nido avolántes, sic erunt fíliæ Moab ad vada//Arnon.///[3]//Affer consílium fac iudícium; pone quasi noctem umbram tuam in merídie,//abscónde fugiéntes et vagos ne prodas.//[4]//Hábitent apud te prófugi Moab; esto//latíbulum eórum a fácie vastatóris; finítus est enim exáctor, consummáta est//devastátio, defécit calcátor a terra.//[5]//Et firmábitur in misericórdia sólium; et//sedébit super illud in veritáte, in tabernáculo David, iúdicans et quærens//iudícium et velóciter reddens, quod iustum est.///[17,4]//Et erit in die illa: attenuábitur glória Iacob et pinguédo carnis eius//marcéscet;//[5]//et erit, sicut cum messor árripit culmos, et bráchium eius spicas legit;//et erit, sicut cum quis quærit spicas in valle Ráphaim.//[6]//Et relinquétur in eo//racémus, et sicut cum excútitur ólea: duæ vel tres olívæ in summitáte rami sive//quáttuor aut quinque in cacumínibus árboris fructíferæ, dicit Dóminus Deus//Israel.///[7]//In die illa atténdet homo ad factórem suum, et óculi eius ad Sanctum Israel//respícient;//[8]//et non atténdet ad altária, quæ fecérunt manus eius, et quæ operáti//sunt dígiti eius; non respíciet lucos et thymiatéria.
RESPONSORIUM
(Cf. Ier 33, 15. 16; Is 16, 5)
℟.//Germináre fáciam David germen iustítiæ et fáciet iudícium et iustítiam in//terra:
*//Et hoc est nomen quod vocábunt eum, Dóminus iustítia nostra.
℣.//Firmábitur in misericórdia sólium et sedébit super illud in veritáte,//iúdicans et quærens iudícium.
*//Et hoc est nomen quod vocábunt eum, Dóminus//iustítia nostra.
LECTIO ALTERA
Ex Commentário sancti Ephræm diáconi in Diatéssaron
(Cap. 18, 15-17: SCh 121, 325-328)
Vigilate: iterum venturus est
Ut discípulos impedíret, ne eum de moménto advéntus sui interrogárent,//Christus dixit://*De illa hora nemo scit, neque ángeli neque Fílius. Non est//*vestrum nosse témpora vel moménta.//Abscóndit illa ut vigilémus et quivis//nostrum exístimet illud sua ætáte eventúrum esse. Si enim revelásset quo//témpore ventúrus esset, advéntus eius insúlsus factus esset, nec ámplius//desiderarétur a géntibus et sǽculis in quibus revelábitur. Dixit se ventúrum esse,//sed non dixit quando ventúrus esset, et ita omnes generatiónes et sǽcula ardénter//eum exspéctant.///Quamvis enim Dóminus signa advéntus sui constitúerit, nequáquam tamen//eórum términus plane intellégitur; nam hæc signa multíplici mutatióne venérunt//et transiérunt, immo et adhuc perstant. Extrémus enim eius advéntus prióri//símilis est.///Nam quemádmodum iusti et prophétæ eum exspectavérunt, putántes eum//ipsórum diébus se revelatúrum, ita étiam hódie quisque fidélium suo témpore//eum suscípere desíderat, quia diem advéntus sui non maniféstum fecit: idque//máxime hanc ob causam, ne quis illum, cuius potestáti et domínio númeri et//témpora súbdita sunt, fato et horæ subiéctum exístimet. Quod ipse definívit,//quómodo id esset ei abscónditum qui signa advéntus sui descrípsit? Itaque his//verbis signa sua honorávit, ut ex illo die in pósterum omnes generatiónes et//sǽcula existimárent eius advéntum ipsórum témpore futúrum esse.///Vigiláte, quia, quando corpus dormit, natúra nostri dominátur et non ex//nostra voluntáte, sed iuxta impúlsum natúræ opus vi perfícitur. Et quando ánimæ//gravis sopor dominátur, puta pusillanímitas aut tristítia, inimícus dominátur eius//et per eam id facit quod illa non vult. Natúræ dominátur vis, ánimæ vero//inimícus.///Vigilántiam ergo, quam Dóminus mandávit, utríque parti hóminis//præscrípsit: córpori, ut a somnoléntia, ánimæ, ut a torpóre et timiditáte cavéret,//ut et Scriptúra ait://*Evigiláte, iusti;//et//*Exsurréxi et adhuc sum tecum//; et íterum://*Ne deficiátis. Ideo habéntes administratiónem, non defícimus//.
RESPONSORIUM
(Is 55, 3-4; Act 28, 28)
℟.//Fériam vobíscum pactum sempitérnum, misericórdias David fidéles:
*//Ecce testem pópulis dedi eum, ducem ac præceptórem géntibus.
℣.//Géntibus missum est hoc salutáre Dei, et ipsi áudient.
*//Ecce testem//pópulis dedi eum, ducem ac præceptórem géntibus.
Oratio
Excita, Dómine, poténtiam tuam et magna nobis virtúte succúrre, ut, quod//nostra peccáta præpédiunt, grátia tuæ propitiatiónis accéleret. Per Dóminum.
FERIA VI HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
19, 16-25
Conversio futura Ægyptiorum et Assyriorum
[16]//In die illa erunt Ægýptii quasi mulíeres et stupébunt et timébunt a fácie//commotiónis manus Dómini exercítuum, quam ipse movébit super eam.//[17]//Et erit//terra Iudæ Ægýpto in pavórem: omnis, qui illíus fúerit recordátus, pavébit a fácie//consílii Dómini exercítuum, quod ipse cogitávit super eam.///[18]//In die illa erunt quinque civitátes in terra Ægýpti loquéntes lingua Chánaan//et iurántes per Dóminum exercítuum. Cívitas Solis vocábitur una.///[19]//In die illa erit altáre Dómino in médio terræ Ægýpti, et títulus iuxta//términum eius Dómino.//[20]//Et erit in signum et in testimónium Dómino exercítuum//in terra Ægýpti. Clamábunt enim ad Dóminum a fácie tribulántium, et mittet eis//salvatórem et propugnatórem, qui líberet eos.//[21]//Et cognoscétur Dóminus ab//Ægýpto, et cognóscent Ægýptii Dóminum in die illa; et colent eum in hóstiis et//in munéribus et vota vovébunt Dómino et solvent.//[22]//Et percútiet Dóminus//Ægýptum plaga et sanábit; et reverténtur ad Dóminum et placábitur eis et sanábit//eos.///[23]//In die illa erit via de Ægýpto in Assýriam; et intrábit Assýrius Ægýptum et//Ægýptius in Assýriam et sérvient Ægýptii cum Assýriis.///[24]//In die illa erit Israel tértius cum Ægýpto et Assýria; benedíctio in médio//terræ,//[25]//cui benedícet Dóminus exercítuum dicens: «Benedíctus pópulus meus//Ægýptius, et opus mánuum meárum Assýrius, et heréditas mea Israel».
RESPONSORIUM
(Is 19, 21; Lc 13, 29)
℟.//Cognóscent Ægýptii Dóminum in die illa
*//Et colent eum in hóstiis et in//munéribus.
℣.//Et vénient ab oriénte et occidénte et aquilóne et austro, et accúmbent in//regno Dei.
*//Et colent eum in hóstiis et in munéribus.
LECTIO ALTERA
E libro «Proslógion» sancti Ansélmi epíscopi
(Cap. 1: Opera omnia, Edit. Schmitt, Seccovii, 1938, 1, 97-100)
Desiderium contemplandi Deum
Eia nunc, homúncio, fuge páululum occupatiónes tuas, abscónde te módicum//a tumultuósis cogitatiónibus tuis. Abice nunc onerósas curas, et postpóne//laboriósas distensiónes tuas. Vaca aliquántulum Deo, et requiésce aliquántulum//in eo.///Intra in cubículum mentis tuæ; exclúde ómnia præter Deum et quæ te iuvent//ad quæréndum eum, et, clauso óstio, quære eum. Dic nunc, totum cor meum, dic//nunc Deo: Quæro vultum tuum;//*vultum tuum, Dómine, requíro.///Eia nunc ergo, tu, Dómine Deus meus, doce cor meum ubi et quómodo te//quærat, ubi et quómodo te invéniat.///Dómine, si non es hic, ubi te quæram abséntem? Si autem ubíque es, cur non//vídeo te præséntem? Sed certe hábitas lucem inaccessíbilem. Et ubi est lux//inaccessíbilis, aut quómodo accédam ad lucem inaccessíbilem? Aut quis me//ducet, et indúcet in illam, ut vídeam te in illa? Deínde, quibus signis, qua fácie te//quæram? Numquam te vidi, Dómine Deus meus; non novi fáciem tuam.///Quid fáciet, altíssime Dómine, quid fáciet iste tuus longínquus exsul? Quid//fáciet servus tuus ánxius amóre tui, et longe proiéctus a fácie tua? Anhélat vidére//te, et nimis abest illi fácies tua. Accédere ad te desíderat, et inaccessíbilis est//habitátio tua. Inveníre te cupit, et nescit locum tuum. Quǽrere te afféctat, et//ignórat vultum tuum.///Dómine, Deus meus es, et Dóminus meus es, et numquam te vidi. Tu me//fecísti et refecísti, et ómnia mea bona tu mihi contulísti, et nondum novi te.//Dénique ad te vidéndum factus sum; et nondum feci propter quod factus sum.///Et o tu, Dómine, úsquequo? Usquequo, Dómine, obliviscéris nos, úsquequo//avértes fáciem tuam a nobis? Quando respícies et exáudies nos? Quando//illuminábis óculos nostros, et osténdes nobis fáciem tuam? Quando restítues te//nobis?///Réspice, Dómine, exáudi, illúmina nos, osténde nobis teípsum. Restítue te//nobis, ut bene sit nobis; sine quo tam male est nobis. Miseráre labóres et conátus//nostros ad te, qui nihil valémus sine te.///Doce me quǽrere te, et osténde te quærénti; quia nec quǽrere te possum, nisi//tu dóceas, nec inveníre, nisi te osténdas. Quæram te desiderándo, desíderem//quæréndo, invéniam amando, amem inveniéndo.
RESPONSORIUM
(Ps 79 (80), 19. 20; 105 (106), 4)
℟.//Non discedémus a te, vivificábis nos, Dómine, et nomen tuum//invocábimus:
*//Illústra fáciem tuam et salvi érimus.
℣.//Meménto nostri, Dómine, in beneplácito pópuli tui: vísita nos in salutári//tuo.
*//Illústra fáciem tuam et salvi érimus.
Oratio
Excita, quǽsumus, Dómine, poténtiam tuam et veni, ut ab imminéntibus//peccatórum nostrórum perículis te mereámur protegénte éripi, te liberánte//salvári. Qui vivis et regnas.
SABBATO HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
21, 6-12
Custos nuntiat ruinam Babylonis
[6]//Hæc enim dixit mihi Dóminus: «Vade et pone speculatórem; quodcúmque//víderit, annúntiet.//[7]//Si víderit currum, bigam équitum, ascensórem ásini et//ascensórem caméli, intueátur diligénter multo intúitu».///[8]//Et clamávit speculátor: «Super spécula, Dómine, ego sum stans iúgiter per//diem, et super custódiam meam ego sum stans totis nóctibus.///[9]//Ecce huc venit agmen virórum, biga équitum». Et respóndit et dixit://«Cécidit, cécidit Bábylon, et ómnia sculptília deórum eius contríta sunt in//terram».///[10]//Tritúra mea et fili áreæ meæ, quæ audívi a Dómino exercítuum, Deo Israel,//annuntiávi vobis.///[11]//Oráculum Duma. Ad me clamat ex Seir: «Custos, quid de nocte? Custos,//quid de nocte?».//[12]//Dixit custos: «Venit mane, sed étiam nox; si quǽritis, quǽrite,//revertímini, veníte».
RESPONSORIUM
(Ap 18, 2. 4. 5)
℟.//Clamávit Angelus in forti voce: Cécidit Bábylon magna; et audívi áliam//vocem de cælo dicéntem:
*//Exíte de illa, pópulus meus, ne compartícipes sitis//peccatórum eius.
℣.//Pervenérunt peccáta eius usque ad cælum et recordátus est Dóminus//iniquitátum eius.
*//Exíte de illa, pópulus meus, ne compartícipes sitis//peccatórum eius.
LECTIO ALTERA
Ex Tractátu sancti Cypriáni epíscopi et mártyris De bono patiéntiæ
(Nn. 13 et 15: CSEL 3, 406-408)
Quod non videmus, speramus
Dómini et Magístri nostri salutáre præcéptum est://*Qui toleráverit usque ad//*finem, hic salvus erit.//Et íterum://*Si permanséritis in verbo meo, vere discípuli//*mei éritis et cognoscétis veritátem et véritas liberábit vos.///Tolerándum et perseverándum est, fratres dilectíssimi, ut, ad spem veritátis et//libertátis admíssi, ad veritátem et libertátem ipsam perveníre possímus; quia hoc//ipsum quod christiáni sumus, fídei et spei res est; ut autem spes et fides ad//fructum sui possint perveníre, patiéntia opus est.///Non enim præséntem glóriam séquimur, sed futúram, secúndum quod et//Paulus apóstolus monet dicens://*Spe salváti sumus. Spes autem, quæ vidétur, non//*est spes: quod enim videt quis, quid sperat? Si autem quod non vidémus//*sperámus, per exspectatiónem sustinémus.//Exspectátio et patiéntia necessária//est, ut id quod esse cœpimus impleámus, et quod sperámus et crédimus, Deo//repræsentánte, capiámus.///Dénique álio in loco idem Apóstolus iustos et operántes et divíni fénoris//increménto cæléstes thesáuros sibi recondéntes, ut patiéntes quoque sint, ínstruit//et docet, dicens://*Ergo, dum tempus habémus, operémur quod bonum est ad//*omnes, máxime vero ad domésticos fídei. Bonum autem faciéntes non//*deficiámus; témpore enim suo metémus.///Admonet ne quis impátiens in operatióne defíciat, ne quis tentatiónibus aut//avocátus aut victus in médio laudis et glóriæ itínere desístat, et péreant prætérita,//dum quæ cœperant désinunt esse perfécta.///Apóstolus dénique, cum de caritáte loquerétur tolerántiam illi et patiéntiam//iunxit.//*Cáritas//, inquit,//*magnánima est, cáritas benígna est, cáritas non//*æmulátur, non inflátur, non irritátur, non cógitat malum, ómnia díligit, ómnia//*credit, ómnia sperat, omnia sústinet.//Osténdit inde illam perseveráre tenáciter//posse, quod nóverit ómnia sustinére.///Et álio loco://*Sustinéntes,//inquit,//*ínvicem in dilectióne, satis agéntes serváre//*unitátem spíritus in coniunctióne pacis.//Probávit nec unitátem servári posse nec//pacem, nisi se ínvicem fratres mútua tolerántia fóveant, et concórdiæ vínculum//patiéntia intercedénte custódiant.
RESPONSORIUM
(Cf. Hab 2, 3; Hebr 10, 37)
℟.//Apparébit in finem et non mentiétur:
*//Exspécta illum, quia véniens véniet//et non tardábit.
℣.//Adhuc módicum aliquántulum, qui ventúrus est véniet.
*//Exspécta illum,//quia véniens véniet et non tardábit.
Oratio
Deus, qui ad liberándum humánum genus a vetustátis condicióne//Unigénitum tuum in hunc mundum misísti, largíre devóte exspectántibus//supérnæ tuæ grátiam pietátis, ut ad veræ perveniámus prǽmium libertátis. Per//Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
22, 8-23
Contra superbiam Ierusalem et Sobnæ
[8]//Revelátum est operiméntum Iudæ et respexísti in die illa armamentárium//domus Saltus;//[9]//et scissúras civitátis David vidístis, quia multiplicátæ sunt; et//congregástis aquas piscínæ inferióris.//[10]//Et domos Ierúsalem numerástis et//destruxístis domos ad muniéndum murum;//[11]//et lacum fecístis inter duos muros//pro aqua piscínæ véteris; sed non suspexístis ad eum, qui fecit hæc, et eum, qui//hæc de longe formávit, non vidístis.///[12]//Et vocávit Dóminus, Deus exercítuum, in die illa ad fletum et ad planctum,//ad calvítium et ad cingéndum saccum;//[13]//et ecce gáudium et lætítia occídere//boves et iuguláre pecus, comédere carnes et bíbere vinum: «Comedámus et//bibámus, cras enim moriémur».//[14]//Et revelátum est in áuribus meis a Dómino//exercítuum: «Certe non dimittétur iníquitas hæc vobis, donec moriámini!», dicit//Dóminus, Deus exercítuum.///[15]//Hæc dicit Dóminus, Deus exercítuum: «Vade, ingrédere ad procuratórem//istum, ad Sobnam præpósitum palátii://[16]//"Quid tibi hic? Aut quis tibi hic, quia//excidísti tibi hic sepúlcrum?". Effódiens in excélso sepúlcrum suum, excavábat//in petra tabernáculum sibi.//[17]//Ecce Dóminus veheménter proíciet te, homo,//violénter te apprehéndens.//[18]//In globum te convólvet glómerans; quasi pilam//mittet te in terram latam et spatiósam: ibi moriéris, et ibi erunt currus glóriæ tuæ,//ignomínia domus dómini tui.///[19]//Et expéllam te de statióne tua et de ministério tuo depónam te.//[20]//Et erit in//die illa: Vocábo servum meum Elíachim fílium Helcíæ//[21]//et índuam illum túnicam//tuam et cíngulo tuo cingam eum et potestátem tuam dabo in manu eius; et erit in//patrem habitántibus Ierúsalem et dómui Iudæ.///[22]//Et dabo clavem domus David super úmerum eius; et apériet, et non erit qui//claudat; et claudet, et non erit qui apériat.//[23]//Et figam illum paxíllum in loco//secúro, et erit in sólium glóriæ dómui patris sui».
RESPONSORIUM
(Ap 3, 7. 8)
℟.//Hæc dicit Sanctus et Verus, qui habet clavem David:
*//Ecce dedi coram te//óstium apértum, quod nemo potest cláudere.
℣.//Servásti verbum meum et non negásti nomen meum.
*//Ecce dedi coram te//óstium apértum, quod nemo potest cláudere.
LECTIO ALTERA
Ex Commentáriis Eusébii Cæsariensis epíscopi in Isaíam
(Cap. 40: PG 24, 3766-367)
Vox clamantis in deserto
*Vox clamántis in desérto, paráte viam Dómini, rectas fácite sémitas Dei//*nostri//. Apérte declárat ea, quæ in vaticínio ferúntur, non Hierosólymæ, sed in//desérto gerénda esse; nempe quod futúrum sit, ut glória Dómini appáreat, et//salutáre Dei in omnis carnis notítiam véniat.///Et hæc quidem secúndum históriam et ad verbum, tunc impléta sunt, cum//Ioánnes Baptísta salutárem Dei advéntum prædicávit in desérto Iordánis, ubi//salutáre Dei visum fuit. Nam tunc Christus eiúsque glória ómnibus innótuit,//cum, ipso baptizáto, apérti sunt cæli, et Spíritus Sanctus, in colúmbæ spécie//descéndens, super eo insédit, patérnaque vox deláta est, Fílio testimónium//reddens,//*Hic est Fílius meus diléctus, ipsum audíte//.///Hæc quippe dicebántur, quia Deus in desértum, a sǽculo impérvium et//inaccéssum, adventúrus erat. Erant porro gentes omnes Dei cognitióne vácuæ, a//quarum áditu omnes iusti Dei ac prophétæ arcebántur.///Quámobrem iubet vox illa viam paráre Dei Verbo, et ínviam asperámque//complanáre, ut en advéniens Deus noster prógredi váleat.//*Paráte viam Dómini//://ea est evangélica prædicátio nóvaque consolátio, quæ salutáre Dei in ómnium//hóminum notítiam veníre exóptat.///*Super montem excélsum ascénde, qui evangelízas Sion. Exálta in fortitúdine//*vocem tuam, qui evangelízas Ierúsalem//. Hæc præmissórum senténtiæ appríme//convéniunt, atque opportúne evangelistárum mentiónem fáciunt, et advéntum//Dei ad hómines annúntiant, postquam de voce in desérto clamánte sermo hábitus//est. Etenim prophetíam de Ioánne Baptísta evangelistárum méntio congruénter//sequebátur.///Quænam ígitur hæc Sion est, nisi quæ ántea Ierúsalem vocabátur? Nam et//ipsa mons erat, quod declárat Scriptúra illa quæ dicit://*Mons Sion hic, in quo//*habitásti//; et Apóstolus://*Accessístis ad Sion montem//. Num forte chorus//apostólicus, ex prisco pópulo ex circumcisióne deléctus, hac ratióne significátur?///Hæc enim Sion et Ierúsalem est, quæ salutáre Dei accépit, quæ et ipsa monti//Dei, vidélicet unigénito Verbo eius, sublímis impónitur: quam iubet, conscénso//monte sublími, salutáre verbum annuntiáre. Quis autem ille est, qui evangelízat,//nisi evangélicus chorus? Quid est evangelizáre? univérsis homínibus, et ante//omnes, civitátibus Iuda, Christi in terram advéntum prædicáre.
RESPONSORIUM
(Cf. Mt 11, 11. 9)
℟.//Præcúrsor Dómini venit, de quo ipse testátur:
*//Nullus maior inter natos//mulíerum Ioánne Baptísta.
℣.//Hic est enim prophéta et plus quam prophéta, de quo Salvátor ait.
*//Nullus//maior inter natos mulíerum Ioánne Baptísta.
Oratio
Omnípotens et miséricors Deus, in tui occúrsum Fílii festinántes nulla ópera//terréni actus impédiant, sed sapiéntiæ cæléstis erudítio nos fáciat eius esse//consórtes. Qui tecum vivit.
FERIA II HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 1-18
Manifestatio Domini in die suo
[1]//Ecce Dóminus díssipat terram et frangit eam et contúrbat fáciem eius et//dispérgit habitatóres eius.//[2]//Et erit sicut pópulus sic sacérdos, et sicut servus sic//dóminus eius, sicut ancílla sic dómina eius, sicut emens sic ille qui vendit, sicut//fenerátor sic is qui mútuum áccipit, sicut qui répetit sic qui debet.//[3]//Dissipatióne//dissipábitur terra et direptióne prædábitur: Dóminus enim locútus est verbum//hoc.///[4]//Luget, languet terra, marcéscit, languet orbis, marcéscit altitúdo simul cum//terra.//[5]//Et terra infécta est sub habitatóribus suis, quia transgréssi sunt leges,//violavérunt mandátum, dissipavérunt fœdus sempitérnum.//[6]//Propter hoc//maledíctio vorávit terram et pœnas exsolvérunt habitatóres eius; ideóque//imminúti sunt cultóres eius, et relícti sunt hómines pauci.///[7]//Luget mustum, emárcuit vitis, ingemíscunt omnes, qui lætabántur corde.//[8]//Cessávit gáudium tympanórum, quiévit sónitus lætántium, cessávit gáudium//cítharæ;//[9]//cum cántico non bibent vinum, amára erit pótio bibéntibus illam.///[10]//Attríta est cívitas inanitátis, clausa est omnis domus, ut nemo intróeat;//[11]//clamor est super vino in platéis, óccidit omnis lætítia, translátum est gáudium//terræ.//[12]//Relícta est in urbe solitúdo, et in ruínam confrácta est porta;//[13]//quia hæc//erunt in médio terræ, in médio populórum, quómodo si olívæ excutiántur, et//finíta vindémia colligántur racémi.///[14]//Hi levábunt vocem suam, laudábunt maiestátem Dómini, hínnient de mari.//[15]//Propter hoc in regiónibus lucis glorificáte Dóminum, in ínsulis maris nomen//Dómini, Dei Israel.//[16]//A fínibus terræ laudes audívimus: «Glória iusto».///Et dixi: «Secrétum meum mihi, secrétum meum mihi. Væ mihi!».//Prævaricántes prævaricáti sunt et prævaricatióne prævaricántium prævaricáti//sunt.//[17]//Formído et fóvea et láqueus super te, habitátor terræ.//[18]//Et erit: qui fúgerit a//voce formídinis, cadet in fóveam; et, qui ascénderit de fóvea, tenébitur láqueo,//quia cataráctæ de excélsis apértæ sunt, et concússa sunt fundaménta terræ.
RESPONSORIUM
(Is 24, 14. 15; Ps 95 (96), 1)
℟.//Hi levábunt vocem suam, laudábunt maiestátem Dómini.
*//In regiónibus//lucis glorificáte Dóminum.
℣.//Cantáte Dómino cánticum novum, cantáte Dómino, omnis terra.
*//In//regiónibus lucis glorificáte Dóminum.
LECTIO ALTERA
Ex Tractátu sancti Ioánnis a Cruce presbýteri De ascénsu montis Carméli
(Lib. 2, cap. 22)
In Christo Deus nobis locutus est
Præcípua causa ob quam in antíqua lege lícitæ erant quæ fiébant Deo//interrogatiónes, et cur necessárium erat ut prophétæ et sacerdótes visiónes ac//revelatiónes a Deo requírerent, hæc erat, quia nondum tunc témporis ádeo//fundáta erat fides, neque lex evangélica stabilíta; unde necessárium erat ut a Deo//de rebus sciscitaréntur, et ut Deus modo verbis, modo visiónibus et//revelatiónibus, tum figúris et similitudínibus, tum dénique multis áliis//significatiónum modis eis loquerétur. Omne enim illud quod respondébat,//loquebátur et revelábat, nostræ sacræ fídei mystéria erant, vel certe res ad eam//spectántes vel ad eam diréctæ.///At nunc quando fides in Christum est fundáta, et lex evangélica in statu//grátiæ promulgáta, non necésse est eum illo modo interrogáre, nec est cur ipse//sicut tunc loquátur. Dando quippe nobis, sicut dedit, Fílium suum, qui est//únicum solúmque ipsíus Verbum, ómnia nobis simul unáque vice hoc suo único//Verbo locútus est et revelávit, neque illi quidquam dicéndum manet.///Et hic est genuínus auctoritátis illíus sensus, qua nítitur sanctus Paulus//persuadére Hebrǽis, ut a prióribus illis antíquæ legis Móysis cum Deo agéndi//tractandíque modis abscédant, et óculos ad Christum solum convértant, dicens://*Multifáriam multísque modis olim Deus loquens pátribus in prophétis, novíssime//*diébus istis locútus est nobis in Fílio//. Quibus verbis docet Apóstolus tot tántaque//dixísse Deum per hoc suum Verbum, ut nihil iam ámplius optándum supérsit; id//enim quod ántea per partes loquebátur prophétis, iam nobis totum in ipso dixit,//ipsum nobis totum dando, id est, Fílium suum.///Quámobrem ille qui nunc vellet áliquid a Deo sciscitári, vel visiónem//áliquam aut revelatiónem ab eo postuláre, viderétur iniúriam Deo inférre, non//defigéndo omníno suos óculos in Christum, vel áliam rem aut novitátem extra//illum requiréndo.///Posset enim illi Deus hoc modo respondére://*Hic est Fílius meus diléctus, in//*quo mihi bene complácui; ipsum audíte//. Iam ómnia locútus sum per Verbum//meum: ad illum solum tuos cónice óculos; in ipso síquidem univérsa iam tibi//dixi cúnctaque revelávi; immo multo plura in eo repéries quam desideráre aut//pétere possis.///Iam ego una cum Sancto meo Spíritu in illum descéndi in monte Thabor,//dixíque://*Hic est Fílius meus diléctus in quo mihi complácui; ipsum audíte//. Non//est cur novos doctrínæ ac responsiónum modos requíras; si enim loquébar ántea,//id erat Christum promitténdo; si vero áliquid sciscitabántur ex me, dirigebántur//interrogatiónes illæ ad postulándum et sperándum Christum, in quo univérsa//bona repertúri erant, quemádmodum nunc omnis evangelistárum//apostolorúmque doctrína hoc declárat.
RESPONSORIUM
(Mic 4, 2; Io 4, 25)
℟.//Properábunt gentes multæ et dicent: Veníte, ascendámus ad montem//Dómini.
*//Et docébit nos de viis suis et íbimus in sémitis eius.
℣.//Messías venit, qui dícitur Christus; cum vénerit ille, nobis annuntiábit//ómnia.
*//Et docébit nos de viis suis et íbimus in sémitis eius.
Oratio
Dirigátur, quǽsumus, Dómine, in conspéctu tuo nostræ petitiónis orátio, ut//ad magnum incarnatiónis Unigéniti tui mystérium nostræ vota servitútis illibáta//puritáte pervéniant. Per Dóminum.
FERIA III HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 19 — 25, 5
Regnum Dei. Gratiarum actio
In illa die://[24,19]//Confractióne confrácta est terra, contritióne contríta est terra,//commotióne commóta est terra,//[20]//agitatióne agitábitur terra sicut ébrius et//fluctuábit quasi tabernáculum; et gravis erit super eam iníquitas eius, et córruet//et non adíciet ut resúrgat.///[21]//Et erit in die illa: visitábit Dóminus super milítiam cæli in excélso et super//reges terræ super terram;//[22]//et congregabúntur et vinciéntur in lacu et claudéntur//in cárcere; et post multos dies visitabúntur.//[23]//Et erubéscet luna, et confundétur//sol, quia regnávit Dóminus exercítuum in monte Sion et in Ierúsalem et in//conspéctu senum suórum glorificábitur.///[25,1]//Dómine, Deus meus es tu; exaltábo te, confitébor nómini tuo, quóniam//fecísti mirabília, cogitatiónes antíquas, fidéles, veráces.//[2]//Quia posuísti civitátem//in túmulum, urbem munítam in ruínam: arx superbórum non ámplius est cívitas,//in sempitérnum non reædificábitur.///[3]//Super hoc glorificábit te pópulus fortis, cívitas géntium robustárum timébit//te;//[4]//quia factus es fortitúdo páuperi, fortitúdo egéno in tribulatióne sua, protéctio//a túrbine, umbráculum ab æstu: spíritus enim robustórum quasi imber hiemális.//[5]//Sicut æstus in árida tumúltum superbórum humiliábis; sicut æstus in umbra//nubis cánticum fórtium réprimes.
RESPONSORIUM
(Is 25, 1. 4)
℟.//Dómine, Deus meus es tu; exaltábo te et confitébor nómini tuo,
*//Quóniam fecísti mirabília.
℣.//Factus es fortitúdo páuperi, fortitúdo egéno in tribulatióne sua.
*//Quóniam//fecísti mirabília.
LECTIO ALTERA
Ex Constitutióne dogmática//*Lumen géntium//Concílii Vaticáni secúndi de//Ecclésia
(N. 48)
De indole eschatologica Ecclesiæ peregrinantis
Ecclesia, ad quam in Christo Iesu vocámur omnes, et in qua per grátiam Dei//sanctitátem acquírimus, nónnisi in glória cælésti consummábitur, quando//advéniet tempus restitutiónis ómnium, atque cum génere humáno univérsus//quoque mundus, qui íntime cum hómine coniúngitur, et per eum ad finem suum//accédit, perfécte in Christo instaurábitur.///Christus quidem exaltátus a terra omnes traxit ad seípsum; resúrgens ex//mórtuis Spíritum suum vivificántem in discípulos immísit, et per eum Corpus//suum, quod est Ecclésia, ut universále salútis sacraméntum constítuit; sedens ad//déxteram Patris contínuo operátur in mundo, ut hómines ad Ecclésiam perdúcat//arctiúsque per eam sibi coniúngat ac próprio Córpore et Sánguine illos nutriéndo//gloriósæ vitæ suæ fáciat esse partícipes.///Restitútio ergo, quam promíssam exspectámus iam incépit in Christo,//provéhitur in missióne Spíritus Sancti, et per eum pergit in Ecclésia, in qua per//fidem de sensu quoque vitæ nostræ temporális edocémur, dum opus a Patre//nobis in mundo commíssum cum spe futurórum bonórum ad finem perdúcimus//et salútem nostram operámur.///Iam ergo fines sæculórum ad nos pervenérunt et renovátio mundi//irrevocabíliter est constitúta, atque in hoc sǽculo reáli quodam modo anticipátur://étenim Ecclésia iam in terris vera sanctitáte licet imperfécta insignítur.///Donec tamen fúerint novi cæli et nova terra, in quibus iustítia hábitat,//Ecclésia peregrínans, in suis sacraméntis et institutiónibus, quæ ad hoc ævum//pértinent, portat figúram huius sǽculi, quæ prǽterit, et ipsa inter creatúras degit,//quæ ingemíscunt et partúriunt usque adhuc et exspéctant revelatiónem filiórum//Dei.
RESPONSORIUM
(Phil 3, 20-21; Tit 2, 12)
℟.//Salvatórem exspectámus Dóminum Iesum Christum:
*//Qui transfigurábit//corpus humilitátis nostræ confórme fíeri córpori glóriæ suæ.
℣.//Sóbrie et iuste et pie vivámus in hoc sǽculo, exspectántes beátam spem et//advéntum glóriæ magni Dei.
*//Qui transfigurábit corpus humilitátis nostræ//confórme fíeri córpori glóriæ suæ.
Oratio
Deus, qui salutáre tuum cunctis terræ fínibus declarásti, tríbue, quǽsumus, ut//nativitátis eius glóriam lætánter præstolémur. Per Dóminum.
FERIA IV HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
25, 6 — 26, 6
Convivium Dei. Canticum redemptorum
[25,6]//Fáciet Dóminus exercítuum ómnibus pópulis in monte hoc convívium//pínguium, convívium vini meri, pínguium medullatórum, vini deliquáti.//[7]//Et//præcipitábit in monte isto fáciem vínculi colligáti super omnes pópulos et telam,//quam ordítus est super omnes natiónes.//[8]//Præcipitábit mortem in sempitérnum et//abstérget Dóminus Deus lácrimam ab omni fácie et oppróbrium pópuli sui//áuferet de univérsa terra, quia Dóminus locútus est.///[9]//Et dicétur in die illa: «Ecce Deus noster iste, exspectávimus eum, ut salváret//nos; iste Dóminus, sustinúimus eum: exsultábimus et lætábimur in salutári eius.//[10]//Quia requiéscet manus Dómini in monte isto». Et triturábitur Moab in loco suo,//sícuti terúntur páleæ in sterquilínio;//[11]//et exténdet manus suas in médio eius, sicut//exténdit natans ad natándum; et humiliábitur supérbia eius cum allisióne//mánuum eius.//[12]//Et firmum muniméntum murórum tuórum evértit, deiécit,//prostrávit in terram usque ad púlverem.///[26,1]//In die illa cantábitur cánticum istud in terra Iudæ: «Urbs fortis nobis in//salútem; pósuit muros et antemurále.//[2]//Aperíte portas et ingrediátur gens iusta,//quæ servat fidem.//[3]//Propósitum eius est firmum; servábis pacem, quia in te//sperávit.///[4]//Speráte in Dóminum in sǽculis ætérnis, Dóminus est petra ætérna.//[5]//Quia//evértit habitántes in excélso, civitátem sublímem humiliábit; humiliábit eam//usque ad terram, détrahet eam usque ad púlverem.//[6]//Conculcábit eam pes, pedes//páuperis, gressus egenórum».
RESPONSORIUM
(Ap 21, 3; Is 25, 8)
℟.//Audívi vocem magnam de throno dicéntem: Ecce tabernáculum Dei cum//homínibus, et habitábit cum eis:
*//Et ipsi pópuli eius erunt et ipse Deus cum eis//erit eórum Deus.
℣.//Præcipitábit Dóminus Deus mortem in sempitérnum et abstérget lácrimam//ab omni fácie.
*//Et ipsi pópuli eius erunt et ipse Deus cum eis erit eórum Deus.
LECTIO ALTERA
Ex Enarratiónibus sancti Augustíni epíscopi in Psalmos
(In Ps. 109, 1-3: CCL 40, 1601-1603)
Promissa Dei per Filium nobis præbentur
Tempus constítuit Deus promíssis suis, et tempus eis quæ promísit impléndis.///Promissiónum tempus erat témpore prophetárum usque ad Ioánnem//Baptístam; ab illo autem et deínceps usque ad finem, tempus est impléndi quæ//promíssa sunt.///Fidélis Deus qui se nostrum debitórem fecit, non áliquid a nobis accipiéndo,//sed tanta nobis promitténdo. Parum erat promíssio, étiam scripto se tenéri vóluit,//véluti fáciens nobíscum chirógraphum promissórum suórum; ut, cum ea quæ//promísit sólvere incíperet, in scriptúra promissórum considerarémus órdinem//solvendórum. Tempus ítaque prophetíæ, prædíctio erat, ut sæpe iam díximus,//promissiónum.///Promísit salútem ætérnam, et beátam vitam cum ángelis sine fine, et//hereditátem immarcescíbilem glóriam sempitérnam, dulcédinem vultus sui,//domum sanctificatiónis suæ in cælis, ex resurrectióne a mórtuis nullum deínceps//moriéndi metum. Hoc est promíssum eius tamquam finále, quo decúrrit nostra//omnis inténtio, quo cum venérimus, nihil ámplius requirámus, nihil ámplius//exigámus. Sed ad illud quod erit in fine quo órdine veniátur; neque hoc tácuit//promitténdo et prænuntiándo.///Promísit enim homínibus divinitátem, mortálibus immortalitátem,//peccatóribus iustificatiónem, abiéctis glorificatiónem.///Verúmtamen, fratres, quia incredíbile videbátur homínibus quod promittébat//Deus, ex hac mortalitáte, corruptióne, abiectióne, infirmitáte, púlvere et cínere//futúros hómines æquáles ángelis Dei, non solum scriptúram cum homínibus//fecit, ut créderent, sed étiam fídei suæ pósuit mediatórem, non quémlibet//príncipem, aut quémlibet ángelum vel archángelum, sed únicum Fílium: ut, qua//via nos perductúrus esset ad illum finem quem promísit, per eum ipsum Fílium//suum et osténderet et præbéret.///Parum enim erat Deo, si Fílium suum fáceret demonstratórem viæ; eum//ipsum viam fecit, ut per illum ires regéntem te, ambulántem per se.///Unicus ítaque Fílius Dei ventúrus ad hómines, assumptúrus hóminem, et per//id quod sumpsit futúrus homo, moritúrus, resurrectúrus, ascensúrus in cælum,//sessúrus ad déxteram Patris, et impletúrus in géntibus quæ promísit, et post//impletiónem promissórum suórum in géntibus étiam hoc impletúrus ut véniat, et//quod prærogávit éxigat, discérnat vasa iræ a vasis misericórdiæ, reddat ímpiis//quod minátus est, iustis quod pollícitus est.///Hoc ergo totum prophetándum fuit, prænuntiándum fuit, ventúrum//commendándum fuit, ut non súbito véniens horrerétur, sed créditum//exspectarétur.
RESPONSORIUM
(Mic 7, 19; Act 10, 43)
℟.//Revertétur et miserébitur nostri Deus noster;
*//Calcábit iniquitátes nostras//et proíciet in profúndum maris ómnia peccáta nostra.
℣.//Huic omnes prophétæ testimónium pérhibent, remissiónem peccatórum//accípere per nomen eius omnes qui credunt in eum.
*//Calcábit iniquitátes nostras//et proíciet in profúndum maris ómnia peccáta nostra.
Oratio
Omnípotens Deus, qui nos prǽcipis iter Christo Dómino præparáre, concéde//propítius, ut nullis infirmitátibus fatigémur, qui cæléstis médici consolántem//præséntiam sustinémus. Per Dóminum.
FERIA V HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
26, 7-21
Canticum iustorum. Promissio resurrectionis
[7]//«Sémita iusti recta est; rectum callem iusti complánas.//[8]//Et in sémita//iudiciórum tuórum, Dómine, sperávimus in te; ad nomen tuum et ad memoriále//tuum desidérium ánimæ.///[9]//Anima mea desíderat te in nocte, sed et spíritu meo in præcórdiis meis te//quæro. Cum resplendúerint iudícia tua in terra, iustítiam discent habitatóres//orbis.///[10]//Fit misericórdia ímpio, non discet iustítiam; in terra probitátis iníque gerit et//non videt maiestátem Dómini.///[11]//Dómine, exaltáta est manus tua, et non vident; vídeant confúsi zelum tuum//in pópulum, et ignis hóstium tuórum devorábit eos.///[12]//Dómine, dabis pacem nobis; ómnia enim ópera nostra operátus es nobis.//[13]//Dómine Deus noster, possedérunt nos dómini absque te; tantum in te//recordémur nóminis tui.///[14]//Mórtui non revivíscent, defúncti non resúrgent; proptérea visitásti et//contrivísti eos et perdidísti omnem memóriam eórum.///[15]//Auxísti gentem, Dómine, auxísti gentem, glorificátus es; elongásti omnes//términos terræ.///[16]//Dómine, in angústia quæsiérunt te, fudérunt incantatiónem, castigátio tua in//eis.//[17]//Sicut quæ cóncipit, cum appropinquáverit ad partum dolens clamat in//dolóribus suis, sic facti sumus a fácie tua, Dómine.///[18]//Concépimus et parturívimus, quasi pepérimus ventum. Salútes non fécimus//in terra, ídeo non nati sunt habitatóres terræ.///[19]//Revivíscent mórtui tui, interfécti mei resúrgent. Expergiscímini et laudáte,//qui habitátis in púlvere, quia ros lucis ros tuus, et terra defúnctos suos edet in//lucem.///[20]//Vade, pópulus meus, intra in cubícula tua, claude óstia tua super te,//abscóndere módicum ad moméntum, donec pertránseat indignátio.///[21]//Ecce enim Dóminus egrediétur de loco suo, ut vísitet iniquitátem habitatóris//terræ contra eum; et revelábit terra sánguinem suum et non opériet ultra//interféctos suos».
RESPONSORIUM
(Cf. Is 26, 19; Dan 12, 2)
℟.//Exspergiscímini et laudáte, qui habitátis in púlvere,
*//Quia ros lucis, ros//Dómini.
℣.//Multi de his qui dórmiunt in terra púlveris evigilábunt.
*//Quia ros lucis,//ros Dómini.
LECTIO ALTERA
Ex Sermónibus sancti Petri Chrysólogi epíscopi
(Sermo 147: PL 52, 594-595)
Amor cupit videre Deum
Videns Deus mundum labefactári timóre, contínuo agit ut cum amóre//révocet, invítet grátia, caritáte téneat et constríngat afféctu.///Hinc est quod inveterátam malis terram ábluit ulciscénte dilúvio, et Noe novi//sǽculi vocat paréntem, blando sermóne compéllit, dat familiárem fidúciam, pie//de præséntibus ínstruit, consolátur per grátiam de futúris; et iam non iussit, sed//participáto labóre una in arca claudit totíus sǽculi partum, ut societátis amor//timórem servitútis auférret, et servarétur amóre commúni quod fúerat commúni//labóre salvátum.///Hinc est quod Abraham vocat de géntibus, auget nómine, patrem fídei facit,//comitátur via, inter éxteros servat, ditat rebus, honórat triúmphis, promíssis//oppígnorat, éripit iniúriis, hospitalitáte blandítur, miríficat gérmine desperáto: ut//tot replétus bonis, tanta divínæ illéctus dulcédine caritátis, Deum dilígere//dísceret, non timére; amándo cólere, non pavéndo.///Hinc est quod Iacob fugiéntem solátur in somnis, redeúntem pro certámine//próvocat, luctatóris constríngit ampléxu; ut amáret patrem certáminis non//timéret.///Hinc est quod Móysen pátria voce vocat, patérna allóquitur caritáte, ut sit//plebis suæ liberátor, invítat.///Sed per hæc quæ memorávimus, ubi humána corda flamma divínæ caritátis//accéndit, et humánis sénsibus amóris Dei tota se fundit ebríetas, sáucia mente//cœpérunt Deum carnálibus velle óculis intuéri.///Deum, quem mundus non capit, angústus quómodo cápere póterat humánus//aspéctus? Quid erit, quid débeat, quid possit, non réspicit ius amóris. Amor//ignórat iudícium, ratióne caret, modum nescit. Amor non áccipit de//impossibilitáte solácium, non récipit de difficultáte remédium.///Amor, nisi ad desideráta perváserit, necat amántem; et ídeo vadit quo dúcitur,//non quo débeat.///Amor parit desidérium, gliscit ardóre, ardóre ad inconcéssa perténdit. Et quid//plura? Amor quod amat non potest non vidére: hinc est quod omnes sancti ómnia//quæ merúerant parva duxérunt, si Dóminum non vidérent.///Hinc est quod amor qui cupit vidére Deum, etsi non habet iudícium, habet//tamen stúdium pietátis.///Hinc est quod Móyses audet dícere://*Si invéni grátiam coram te, osténde mihi//*fáciem tuam//.///Hinc est quod álius dicit://*Osténde fáciem tuam.//Dénique et ipsi gentíles ob//hoc simulácra finxérunt, ut in ipsis erróribus óculis cérnerent quod colébant.
RESPONSORIUM
(Cf. Is 66, 13; 1 Reg 11, 36; Is 66, 14; 46, 13)
℟.//Sicut mater consolátur fílios suos, ita consolábor vos, dicit Dóminus: et de//Ierúsalem civitáte, quam elégi, véniet vobis auxílium:
*//Et vidébitis et gaudébit//cor vestrum.
℣.//Dabo in Sion salútem et in Ierúsalem glóriam meam.
*//Et vidébitis et//gaudébit cor vestrum.
Oratio
Excita, Dómine, corda nostra ad præparándas Unigéniti tui vias, ut per eius//advéntum purificátis tibi méntibus servíre mereámur. Per Dóminum.
FERIA VI HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
27, 1-13
Vinea Domini iterum culta
[1]//In die illa visitábit Dóminus in gládio suo duro et forti et grandi super//Levíathan serpéntem fugácem et super Levíathan serpéntem tortuósum et occídet//dracónem, qui in mari est.///[2]//In die illa vínea erit iucúnda; cantáte ei.//[3]//Ego Dóminus, qui servo eam; per//síngula moménta irrigábo eam. Ne forte visitétur contra eam, nocte et die servo//eam.//[4]//Indignátio non est mihi. Quis dabit mihi spinam et veprem? In prœlio//grádiar super eam, succéndam eam páriter,//[5]//nisi forte protectiónem meam//apprehéndat, fáciat pacem mecum, pacem fáciat mecum.///[6]//Diébus futúris radíces mittet Iacob, florébit et germinábit Israel, et//implébunt fáciem orbis frúctibus.//[7]//Numquid iuxta plagam percutiéntis eum//percússit eum? Aut, sicut occidúntur occísi eius, occísus est?//[8]//In mensúra punit//eum deíciens eum, impéllit in spíritu suo duro, témpore quo spirat eurus.///[9]//Idcírco super hoc dimittétur iníquitas Iacob, et hic erit omnis fructus//ablatiónis peccáti eius: ut scílicet ponat omnes lápides altáris sicut lápides calcis//comminútos, ne exstent luci et thymiatéria.//[10]//Cívitas enim muníta desoláta est,//habitáculum derelíctum et dimíssum quasi desértum; ibi pascétur vítulus et ibi//accubábit et consúmet arbústa eius.//[11]//In siccitáte frondes illíus conteréntur;//mulíeres vénient et combúrent eas. Ipse enim non est pópulus sápiens, proptérea//non miserébitur eius, qui fecit eum, et, qui formávit eum, non parcet ei.///[12]//Et erit: in die illa percútiet spicas Dóminus a Flúmine usque ad torréntem//Ægýpti; et vos congregabímini unus et unus, fílii Israel.///[13]//Et erit: in die illa clangétur in tuba magna; et vénient, qui pérditi fúerant de//terra Assyriórum et qui eiécti erant in terra Ægýpti, et adorábunt Dóminum in//monte sancto in Ierúsalem.
RESPONSORIUM
(Cf. Mt 24, 31; Is 27, 13)
℟.//Mittet Dóminus ángelos suos cum tuba magna:
*//Congregábunt ángeli//eléctos eius a quáttuor ventis, a summis cælórum usque ad términos eórum.
℣.//Et vénient et adorábunt Dóminum in monte sancto in Ierúsalem.
*//Congregábunt ángeli eléctos eius a quáttuor ventis, a summis cælórum usque ad//términos eórum.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 5, 19, 1; 20, 2; 21, 1: SCh 153, 248-250. 260-264)
De Eva et Maria
Maniféste in sua própria veniénte Dómino, et sua própria eum baiulánte//condicióne, quæ baiulátur ab ipso, et recapitulatiónem eius, quæ in ligno fuit,//inobœdiéntiæ per eam, quæ in ligno est, obœdiéntia faciénte, et seductióne illa//solúta, qua sedúcta est male illa, quæ iam viro destináta erat virgo Eva, per//veritátem qua evangelizáta est bene ab Angelo iam sub viro Virgo María.///Quemádmodum enim illa per angélicum sermónem sedúcta est, ut effúgeret//Deum, prævaricáta verbum eius; ita et hæc per angélicum sermónem//evangelizáta est, ut portáret Deum, obœdiens eius verbo. Et sicut illa sedúcta est//ut non obœdíret Deo, sic et hæc suása est obœdíre Deo, uti vírginis Evæ Virgo//María fíeret advocáta.///Omnia ergo recapítulans recapitulátus est, et advérsus inimícum nostrum//bellum próvocans, et elídens eum, qui inítio in Adam captívos dúxerat nos, et//calcans eius caput, quemádmodum habes in Génesi dixísse serpénti Deum://*Et//*inimicítiam ponam inter te et inter mulíerem et inter semen tuum et semen eius;//*ipse tuum observábit caput et tu observábis eius calcáneum//.///Ex eo enim, qui ex mulíere Vírgine habébat nasci secúndum similitúdinem//Adam, præconabátur obsérvans caput serpéntis. Et hoc est semen, de quo ait//Apóstolus in epístola quæ est ad Gálatas://*Legem factórum pósitam donec veníret//*semen cui promíssum est//.///Maniféstius autem adhuc in eádem osténdit epístola, sic dicens://*Cum autem//*venit plenitúdo témporis, misit Deus Fílium suum, factum de mulíere//. Neque//enim iuste victus fuísset inimícus, nisi ex mulíere homo esset qui vicit eum. Per//mulíerem enim hómini dominátus est ab inítio, semetípsum contrárium státuens//hómini.///Propter hoc et Dóminus semetípsum Fílium hóminis confitétur, principálem//hóminem illum, ex quo ea quæ secúndum mulíerem est plasmátio facta est, in//semetípsum recapítulans: uti, quemádmodum per hóminem victum descéndit in//mortem genus nostrum, sic íterum per hóminem victórem ascendámus in vitam.
RESPONSORIUM
(Cf. Lc 1, 26. 27. 30. 31. 32)
℟.//Missus est Gábriel ángelus ad Maríam Vírginem desponsátam Ioseph,//núntians ei verbum; et expavéscit Virgo de lúmine. Ne tímeas, María, invenísti//grátiam apud Dóminum:
*//Ecce concípies et páries et vocábitur Altíssimi Fílius.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Ecce concípies et páries et vocábitur Altíssimi Fílius.
Oratio
Concéde, quǽsumus, omnípotens Deus, plebi tuæ advéntum Unigéniti tui//cum summa vigilántia exspectáre, ut, sicut ipse dócuit auctor nostræ salútis,//accénsis lampádibus in eius occúrsum vigilántes properémus. Per Dóminum.
SABBATO HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
29, 1-8
Iudicium Dei in Ierusalem
[1]//Væ Ariel, Ariel, cívitas, quam circúmdedit David! Addite annum ad annum,//sollemnitátes evolvántur;//[2]//et circumvallábo Ariel et erit mæror et mæstítia et erit//mihi quasi Ariel.//[3]//Et circúmdabo te quasi sphæram et iáciam contra te ággerem//et muniménta ponam in obsidiónem tuam.///[4]//Humiliáberis, de terra loquéris, et de púlvere vix audiétur elóquium tuum, et//erit quasi pythónis de terra vox tua, et de humo elóquium tuum mussitábit.//[5]//Et//erit sicut pulvis ténuis multitúdo superbórum tuórum, et sicut pálea volans//multitúdo fórtium.///Erítque repénte conféstim,//[6]//a Dómino exercítuum visitáberis in tonítruo et//commotióne terræ, magno fragóre, túrbine et tempestáte et flamma ignis//devorántis.//[7]//Et erit sicut sómnium visiónis noctúrnæ multitúdo ómnium géntium,//quæ dímicant contra Ariel, et omnes, qui pugnant contra eam et contra//muniménta eius et oppressóres eius.///[8]//Et sicut sómniat esúriens, et ecce cómedit, cum autem fúerit expergefáctus,//vácua est ánima eius; et sicut sómniat sítiens, et ecce bibit et, postquam fúerit//expergefáctus, lassus adhuc sitit, et ánima eius vácua est, sic erit multitúdo//ómnium géntium dimicántium contra montem Sion.
RESPONSORIUM
(Is 54, 4; 29, 7)
℟.//Ierúsalem, noli timére, quia non confundéris,
*//Quando a Dómino//exercítuum visitáberis.
℣.//Et erit sicut sómnium visiónis noctúrnæ multitúdo ómnium géntium, quæ//dímicant contra te.
*//Quando a Dómino exercítuum visitáberis.
LECTIO ALTERA
Ex Sermónibus beáti Isaac abbátis monastérii de Stella
(Sermo 51: PL 194, 1862-1863. 1865)
De Maria et Ecclesia
Fílius Dei primogénitus est in multis frátribus, qui, cum esset natúra únicus,//grátia conciliávit sibi plures, qui cum eo sint unum.//*Dedit enim potestátem fílios//*Dei fíeri//, his qui recípiunt eum.///Factus ígitur hóminis fílius, multos fecit Dei fílios. Multos ígitur conciliávit//sibi, ut sua caritáte et potestáte únicus: qui cum carnáli generatióne in seípsis sint//plures, divína tamen regeneratióne cum ipso sunt unus.///Unus enim totus ac solus Christus caput et corpus: unus autem is uníus Dei//in cælis, et uníus matris in terris; et multi fílii, et unus fílius. Sicut namque caput//ac membra, unus fílius, et plures fílii, sic María et Ecclésia, una mater et plures;//una virgo et plures.///Utraque mater, útraque virgo; útraque de eódem Spíritu sine libídine//cóncipit; útraque Deo Patri sine peccáto prolem fundit. Illa absque omni peccáto//córpori caput péperit; ista in ómnium peccatórum remissióne cápiti corpus//édidit. Utraque Christi mater, sed neutra sine áltera totum parit.///Unde in Scriptúris divínitus inspirátis, quod de vírgine matre Ecclésia//universáliter, hoc de vírgine María singuláriter; et quod de vírgine matre María//speciáliter, id de vírgine matre Ecclésia generáliter iure intellégitur, et cum de//altérutra sermo téxitur, fere permíxtim et indifferénter de utráque senténtia//intellégitur.///Unaquǽque étiam fidélis ánima, Verbi Dei sponsa, Christi mater, fília et//soror, virgo et fecúnda suápte ratióne intellégitur. Dícitur ergo universáliter pro//Ecclésia, et speciáliter pro María, singuláriter quoque pro fidéli ánima, ab ipsa//Dei sapiéntia, quod Patris est Verbum.///Unde et séquitur://*Et in hereditáte Dómini morábor//. Heréditas enim Dómini,//universáliter Ecclésia, speciáliter María, singuláriter quæque fidélis ánima. In//tabernáculo úteri Maríæ morátus est Christus novem ménsibus; in tabernáculo//fídei Ecclésiæ usque ad consummatiónem sǽculi; in cognitióne et dilectióne//fidélis ánimæ in sǽcula sæculórum morábitur.
RESPONSORIUM
(Lev 26, 11-12; 2 Cor 6, 16)
℟.//Ponam tabernáculum meum in médio vestri et non abominábitur vos//ánima mea:
*//Ambulábo inter vos et ero Deus vester vosque éritis pópulus meus.
℣.//Vos estis templum Dei vivi, sicut dicit Deus.
*//Ambulábo inter vos et ero//Deus vester vosque éritis pópulus meus.
Oratio
Oriátur, quǽsumus, omnípotens Deus, in córdibus nostris splendor glóriæ//tuæ, ut, omni noctis obscuritáte subláta, fílios nos esse lucis Unigéniti tui//maniféstet advéntus. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
29, 13-24
Iudicium Domini nuntiatur
Hæc dicit Dóminus Deus://[13]//«Eo quod appropínquat pópulus iste ore suo et//lábiis suis gloríficat me, cor autem eius longe est a me, et est timor eórum erga//me velut mandátum hóminum percéptum,//[14]//ídeo ecce ego addam ut//admiratiónem fáciam pópulo huic miráculo grandi et stupéndo: períbit sapiéntia//sapiéntium eius, et prudéntia prudéntium eius abscondétur».///[15]//Væ, qui profúnde a Dómino consílium abscóndunt, quorum sunt in ténebris//ópera, et dicunt: «Quis videt nos, et quis novit nos?».///[16]//Pervérsa cogitátio vestra! Numquid quasi lutum reputábitur fígulus, ut dicat//opus factóri suo: «Non fecísti me»; et figméntum dicat fictóri suo: «Non//intéllegis?».///[17]//Nonne adhuc in módico et in brevi convertétur Líbanus in hortum, et hortus//in saltum reputábitur?//[18]//Et áudient in die illa surdi verba libri, et de ténebris et//calígine óculi cæcórum vidébunt.///[19]//Et addent mites in Dómino lætítiam, et paupérrimi hóminum in Sancto//Israel exsultábunt;//[20]//quóniam defécit, qui prævalébat, consummátus est illúsor, et//succísi sunt omnes, qui vigilábant super iniquitátem,//[21]//qui peccáre faciébant//hómines in verbo et arguéntem in porta supplantábant et deiecérunt inánibus//verbis iustum.///[22]//Propter hoc hæc dicit Dóminus ad domum Iacob, qui redémit Abraham://«Non modo confundétur Iacob, nec modo vultus eius erubéscet;//[23]//sed, cum//víderit ópera mánuum meárum, in médio sui sanctificábunt nomen meum et//sanctificábunt Sanctum Iacob et Deum Israel pavébunt,//[24]//et scient errántes spíritu//sapiéntiam, et mussitatóres discent doctrínam».
RESPONSORIUM
(Is 29, 18. 19; cf. Mt 11, 4. 5)
℟.//Audient in die illa surdi verba libri et de ténebris et calígine óculi cæcórum//vidébunt
*//Et paupérrimi hóminum in Sancto Israel exsultábunt.
℣.//Eúntes renuntiáte Ioánni quæ audítis et vidétis: cæci vident, claudi//ámbulant, surdi áudiunt, páuperes evangelizántur.
*//Et paupérrimi hóminum in//Sancto Israel exsultábunt.
LECTIO ALTERA
Ex Sermónibus sancti Augustíni epíscopi
(Sermo 293, 3: PL 38, 1328-1329)
Vox Ioannes, Verbum Christus
Vox Ioánnes, Dóminus autem//*in princípio erat Verbum//. Ioánnes vox ad//tempus, Christus Verbum in princípio ætérnum. Tolle verbum, quid est vox? Ubi//nullus est intelléctus, inánis est strépitus. Vox sine verbo aurem pulsat, cor non//ædíficat.///Verúmtamen in ipso corde nostro ædificándo advertámus órdinem rerum. Si//cógito quid dicam, iam verbum est in corde meo: sed loqui ad te volens, quæro//quemádmodum sit étiam in corde tuo, quod iam est in meo.///Hoc quærens quómodo ad te pervéniat, et in corde tuo insídeat verbum quod//iam est in corde meo, assúmo vocem, et assúmpta voce loquor tibi: sonus vocis//ducit ad te intelléctum verbi: et cum ad te duxit sonus vocis intelléctum verbi,//sonus quidem ipse pertránsit; verbum autem quod ad te sonus perdúxit, iam est//in corde tuo, nec recéssit a meo.///Sonus ergo, transácto verbo ad te, nonne tibi vidétur dícere sonus ipse,//*Illum//*opórtet créscere, me autem mínui?//Sonus vocis strépuit in ministérium, et ábiit,//quasi dicens,//*Hoc gáudium meum complétum est//. Verbum teneámus, verbum//medúllitus concéptum non amittámus.///Vis vidére vocem transeúntem, et Verbi divinitátem manéntem? Baptísmus//Ioánnis modo ubi est? Ministrávit, et ábiit. Christi nunc baptísmus frequentátur.//Omnes in Christum crédimus, salútem in Christo sperámus: hoc sónuit vox.///Nam quia discérnere diffícile est a voce verbum, et ipse Ioánnes putátus est//Christus. Vox verbum putáta est: sed agnóvit se vox, ne offénderet verbum.//*Non//*sum//, inquit,//*Christus, nec Elías, nec prophéta//. Respónsum est,//*Tu ergo quis es?//*Ego sum//, inquit,//*vox clamántis in erémo, paráte viam Dómino. Vox clamántis in//*erémo//, vox rumpéntis siléntium.//*Paráte viam Dómino//, tamquam díceret: Ego//ídeo sono, ut illum in cor introdúcam: sed quo introdúcam non dignátur veníre,//nisi viam præparétis.///Quid est://*Viam paráte//, nisi cóngrue supplicáte? Quid est://*Viam paráte//, nisi//humíliter cogitáte? Ab ipso accípite humilitátis exémplum. Putátur Christus,//dicit se non esse quod putátur, nec ad suum fastum errórem assúmit aliénum.///Si díceret: Ego sum Christus, quam facíllime crederétur, qui, ántequam//díceret, credebátur? Non dixit: agnóvit se, distínxit se, humiliávit se.///Vidit ubi habéret salútem; lucérnam se intelléxit, et ne exstinguerétur vento//supérbiæ, tímuit.
RESPONSORIUM
(Cf. Io 3, 30; 1, 27; Mc 1, 8)
℟.//Me opórtet mínui, illum autem créscere: qui autem post me venit, ante me//factus est:
*//Cuius non sum dignus corrígiam calceamentórum sólvere.
℣.//Ego baptizávi vos aqua: ille autem baptizábit vos Spíritu Sancto.
*//Cuius//non sum dignus corrígiam calceamentórum sólvere.
Oratio
Deus, qui cónspicis pópulum tuum nativitátis domínicæ festivitátem fidéliter//exspectáre, præsta, quǽsumus, ut valeámus ad tantæ salútis gáudia perveníre et//ea votis sollémnibus álacri semper lætítia celebráre. Per Dóminum.
FERIA II HEBDOMADÆ III ADVENTUS
Ad Officium lectionis
LECTIO PRIOR
De libro Isaíæ prophétæ
30, 18-26
Felicitas futura promittitur
[18]//Exspéctat Dóminus, ut misereátur vestri, et ídeo exaltábitur parcens vobis,//quia Deus iudícii Dóminus; beáti omnes, qui exspéctant eum.///[19]//Nam, pópule Sion, qui hábitas in Ierúsalem, plorans nequáquam plorábis://míserans miserébitur tui ad vocem clamóris tui; statim ut audíerit, respondébit//tibi.///[20]//Et dabit vobis Dóminus panem angústiæ et aquam afflictiónis, sed non//ámplius avolábit a te doctor tuus; et erunt óculi tui vidéntes præceptórem tuum,//[21]//et aures tuæ áudient verbum post tergum monéntis: «Hæc via, ambuláte in ea»,//si declinavéritis ad déxteram vel ad sinístram.///[22]//Et contaminábis láminas sculptílium argentórum tuórum et vestiméntum//conflátilis áurei tui; dispérges ea sicut immundítiam menstruátæ: «Egrédere»//dices ei.///[23]//Et dabit plúviam sémini tuo, quod semináveris in terra, et panis frugum//terræ erit ubérrimus et pinguis; pascétur pecus tuum in die illo, agnus in páscuis//spatiósis,//[24]//et boves tui et ásini, qui operántur terram, commíxtum migma//cómedent ventilátum in pala et ventilábro.///[25]//Et erunt super omnem montem excélsum et super omnem collem elevátum//rivi curréntium aquárum in die interfectiónis multórum, cum cecíderint turres.///[26]//Et erit lux lunæ sicut lux solis et lux solis erit septemplíciter sicut lux//septem diérum in die, qua alligáverit Dóminus vulnus pópuli sui et percussúram//plagæ eius sanáverit.
RESPONSORIUM
(Cf. Is 30, 26. 18; Ps 26 (27), 14)
℟.//In illa die alligábit Dóminus vulnus pópuli sui, et percussúram plagæ eius//sanábit Deus iudícii:
*//Beáti omnes qui exspéctant eum.
℣.//Exspécta Dóminum, viríliter age et confortétur cor tuum et sústine//Dóminum.
*//Beáti omnes qui exspéctant eum.
LECTIO ALTERA
Ex Tractátu Guillélmi abbátis monastérii Sancti Theodoríci De contemplándo//Deo
(Nn. 9-11: SCh 61, 90-96)
Prior ipse dilexit nos
Tu vere solus es Dóminus, cuius dominári super nos, hoc est salváre nos;//nostrum vero servíre tibi nihil est áliud quam a te salvári.///Quæ est enim salus tua, o Dómine, cuius est salus, et super pópulum tuum//benedíctio tua, nisi quod a te accípimus ut amémus te, vel amémur a te?///Idcírco, Dómine, Fílium déxteræ tuæ, hóminem quem confirmásti tibi,//Iesum, id est Salvatórem, appellári voluísti,//*ipse enim salvum fáciet pópulum//*suum a peccátis eórum//, et//*non est álius in quo sit salus//; qui dócuit nos amáre se,//cum usque ad mortem crucis prior diléxit nos, amándo et diligéndo súscitans nos//ut amémus eum, qui prior usque in finem diléxit nos.///Et sic plane, sic est: amásti nos prior, ut amarémus te; non quod egéres amári//a nobis, sed quia id, ad quod nos fecísti, esse non poterámus, nisi amándo te.///Ideo//*multifáriam multísque modis olim locútus pátribus in prophétis,//*novíssime diébus istis locútus es nobis in Fílio//, in Verbo tuo: quo//*cæli firmáti//*sunt, et spíritu oris eius omnis virtus eórum//.///Loqui tuum in Fílio tuo, non áliud fuit, quam in sole, id est in manifésto,//pónere, quantum et quómodo nos amásti, qui//*próprio Fílio tuo non pepercísti,//*sed pro nobis ómnibus eum tradidísti//; qui étiam//*diléxit nos, et trádidit//*semetípsum pro nobis//.///Hoc est Verbum tuum ad nos, Dómine, hic//*omnípotens sermo: qui, dum//*médium siléntium//, profúndum scílicet erróris,//*tenérent ómnia, a regálibus//*sédibus venit, durus errórum debellátor, dulcis amóris commendátor//.///Et quicquid fecit, quicquid dixit in terra, usque ad oppróbria, usque ad sputa//et álapas, usque ad crucem et sepúlcrum, non fuit nisi loqui tuum nobis in Fílio://amóre tuo próvocans, et súscitans ad te amórem nostrum.///Sciébas enim, creátor animárum, Deus, in animábus filiórum hóminum cogi//non posse, sed provocári oportére afféctum istum. Simul étiam quia ubi coáctio,//iam nec libértas; ubi non libértas, nec iustítia.///Voluísti ergo ut amarémus te, qui nec iuste poterámus salvári, nisi amarémus//te; nec amáre te poterámus, nisi procéderet a te. Ergo, Dómine, sicut Apóstolus//amóris tui dicit, et nos iam díximus, prior dilexísti nos; et prior díligis omnes//dilectóres tuos.///Sed nos te dilígimus afféctu amóris a te nobis índito. Sed amor tuus bónitas//tua est, summe bone et summum bonum, Spíritus Sanctus a Patre procédens et//Fílio: qui ab inítio creatúræ superfértur super aquas, id est, mentes filiórum//hóminum fluitántes, ómnibus se ófferens, ómnia ad se trahens, inspirándo,//aspirándo, nóxia arcéndo, providéndo utília, Deum nobis et nos úniens Deo.
RESPONSORIUM
(Is 54, 10)
℟.//Misericórdia mea non recédet a te et fœdus pacis meæ non movébitur;
*//Univérsi fílii tui erunt discípuli Dómini et magna erit pax fíliis tuis.
℣.//Ergo Dóminus Deus tuus, docens te utília, gubérnans te in via qua//ámbulas.
*//Univérsi fílii tui erunt discípuli Dómini et magna erit pax fíliis tuis.
Oratio
Voci nostræ, quǽsumus, Dómine, aures tuæ pietátis accómmoda et cordis//nostri ténebras grátia Fílii tui nos visitántis illústra. Per Dóminum.
DIE 17 DECEMBRIS
Ad Officium lectionis
LECTIO PRIOR
De libro Isaíæ prophétæ
45, 1-13
Salus Israel per Cyrum
[1]//Hæc dicit Dóminus de uncto suo Cyro: «Apprehéndi déxteram eius, ut//subíciam ante fáciem eius gentes et dorsa regum vertam et apériam coram eo//iánuas; et portæ non claudéntur.///[2]//Ego ante te ibo et montes humiliábo; portas ǽreas cónteram et vectes férreos//confríngam.//[3]//Et dabo tibi thesáuros abscónditos et divítias occúltas, ut scias quia//ego Dóminus, qui vocávi te nómine tuo, Deus Israel.///[4]//Propter servum meum Iacob et Israel eléctum meum, et vocávi te nómine//tuo; designávi te, et non cognovísti me.//[5]//Ego Dóminus, et non est ámplius: extra//me non est Deus. Accínxi te, et non cognovísti me,//[6]//ut sciant ab ortu solis et ab//occidénte quóniam absque me nullus est. Ego Dóminus, et non est alter,//[7]//formans lucem et creans ténebras, fáciens pacem et creans malum: ego Dóminus//fáciens ómnia hæc.///[8]//Roráte, cæli, désuper, et nubes pluant iustítiam; aperiátur terra et gérminet//salvatiónem; et iustítia oriátur simul: ego Dóminus creávi eam».///[9]//Væ, qui contradícit fictóri suo, testa de vasis fictílibus terræ! Numquid dicet//lutum fígulo suo: «Quid facis?» et «Opus tuum absque mánibus est?».//[10]//Væ, qui//dicit patri: «Quid géneras?» et mulíeri: «Quid párturis?».///[11]//Hæc dicit Dóminus, Sanctus Israel, plastes eius: «Numquid ventúra//interrogátis me super fílios meos et super opus mánuum meárum mandátis mihi?//[12]//Ego feci terram et hóminem super eam creávi ego; manus meæ tetendérunt//cælos, et omni milítiæ eórum mandávi.//[13]//Ego suscitávi eum in iustítia et omnes//vias eius dírigam; ipse ædificábit civitátem meam et captivitátem meam dimíttet//non in prétio neque in munéribus», dicit Dóminus exercítuum.
RESPONSORIUM
(Cf. Is 45, 8; cf. 16, 1)
℟.//Roráte, cæli, désuper et nubes pluant Iustum:
*//Aperiátur terra et gérminet//Salvatórem.
℣.//Emítte Agnum, Dómine, dominatórem terræ, de Petra desérti ad montem//fíliæ Sion.
*//Aperiátur terra et gérminet Salvatórem.
LECTIO ALTERA
Ex Epístolis sancti Leónis Magni papæ
(Ep. 31, 2-3: PL 54, 791-793)
Sacramentum reconciliationis nostræ
Nihil prodest Dóminum nostrum, Beátæ Maríæ Vírginis fílium, verum//perfectúmque hóminem dícere, si non illíus géneris homo créditur, cuius in//Evangélio prædicátur.///Dicit enim Matthǽus://*Liber generatiónis Iesu Christi fílii David, fílii//*Abraham//; et ita humánæ oríginis órdinem séquitur, ut generatiónum líneas usque//ad Ioseph, cui mater Dómini erat desponsáta, dedúcat.///Lucas vero, retrórsum successiónum gradus rélegens, ad ipsum humáni//géneris príncipem redit, ut Adam primum et Adam novíssimum eiúsdem//osténdat esse natúræ.///Potúerat quippe omnipoténtia Fílii Dei sic ad docéndos iustificandósque//hómines apparére, quómodo et patriárchis et prophétis in spécie carnis appáruit,//cum aut luctámen íniit, aut sermónem conséruit, cumve offícia hospitalitátis non//ábnuit, vel étiam appósitum cibum sumpsit.///Sed illæ imágines huius hóminis erant índices, cuius veritátem ex//præcedéntium patrum stirpe suméndam significatiónes mýsticæ nuntiábant.///Et ídeo sacraméntum reconciliatiónis nostræ, ante témpora ætérna//dispósitum, nullæ implébant figúræ, quia nondum supervénerat Spíritus Sanctus//in Vírginem, nec virtus Altíssimi obumbráverat ei; ut intra intemeráta víscera,//ædificánte sibi Sapiéntia domum, Verbum caro fíeret; et, forma Dei ac forma//servi in unam conveniénte persónam, Creátor témporum nascerétur in témpore;//et, per quem facta sunt ómnia, ipse inter ómnia gignerétur.///Nisi enim novus homo, factus//*in similitúdinem carnis peccáti//, nostram//suscíperet vetustátem, et, consubstantiális Patri, consubstantiális esse dignarétur//et matri, naturámque sibi nostram solus a peccáto liber uníret, sub iugo diáboli//generáliter tenerétur humána captívitas; nec uti possémus triumphántis victória,//si extra nostram esset consérta natúram.///De hac autem participatióne mirábili sacraméntum nobis regeneratiónis//illúxit, ut per ipsum Spíritum, per quem Christum et concéptus est et natus, étiam//nos spiritáli rursus orígine nascerémur.///Propter quod ab Evangelísta de credéntibus dícitur://*Qui non ex sanguínibus,//*neque ex voluntáte carnis, neque ex voluntáte viri, sed ex Deo nati sunt//.
RESPONSORIUM
(Cf. Is 11, 10; Lc 1, 32)
℟.//Ecce radix Iesse descéndet in salútem populórum, ipsum gentes//deprecabúntur:
*//Et erit nomen eius gloriósum.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Et erit nomen eius gloriósum.
Oratio
Deus, humánæ cónditor et redémptor natúræ, qui Verbum tuum in útero//perpétuæ virginitátis carnem assúmere voluísti, réspice propítius ad preces//nostras, ut Unigénitus tuus, nostra humanitáte suscépta, nos divíno suo consórtio//sociáre dignétur. Per Dóminum.
DIE 18 DECEMBRIS
Ad Officium lectionis
LECTIO PRIOR
De libro Isaíæ prophétæ
46, 1-13
Dominus idolis Babylonis opponitur
[1]//Cóncidit Bel, incurvávit se Nabo; fuérunt simulácra eórum béstiis et//iuméntis. Státuæ vestræ portántur, ónera lassis.//[2]//Se incurvavérunt et concidérunt//simul; non potuérunt salváre onus et ipsi in captivitátem ibunt.///[3]//Audíte me, domus Iacob et omne resíduum domus Israel, qui portámini ab//útero, qui gestámini a vulva.//[4]//Usque ad senéctam ego ipse et usque ad canos ego//portábo; et ego feci et ego feram, ego portábo et salvábo.///[5]//Cui assimilátis me et adæquátis et comparátis me, et érimus símiles?//[6]//Qui//effúndunt aurum de sácculo et argéntum statéra pónderant, condúcunt auríficem,//ut fáciat deum, et prócidunt et adórant.//[7]//Portant illum in úmeris gestántes et//ponéntes in loco suo; et stabit ac de loco suo non movébitur; sed et si quis clamat//ad eum, non respóndet; de tribulatióne eius non salvábit eum.///[8]//Mementóte istud et confundámini; redíte, prævaricatóres, ad cor.//[9]//Recordámini prióris sǽculi, quóniam ego sum Deus, et non est ultra Deus, nec//est símilis mei.///[10]//Annúntians ab exórdio novíssimum, et ab inítio, quæ necdum facta sunt,//dicens: «Consílium meum stabit et omnem voluntátem meam fáciam».//[11]//Vocans//ab oriénte avem rapácem et de terra longínqua virum consílii mei; et locútus sum//et addúcam illud, decrévi et fáciam illud.///[12]//Audíte me, duri corde, qui longe estis a iustítia.//[13]//Prope feci iustítiam meam,//non elongábitur; et salus mea non morábitur: et dabo in Sion salútem et Israéli//glóriam meam.
RESPONSORIUM
(Is 46, 12. 13)
℟.//Audíte me, duri corde, qui longe estis a iustítia:
*//Dabo in Sion salútem et//Israéli glóriam meam.
℣.//Prope feci iustítiam meam, non elongábitur et salus mea non morábitur.
*//Dabo in Sion salútem et Israéli glóriam meam.
LECTIO ALTERA
Ex Epístola ad Diognétum
(Cap. 8, 5 — 9, 5: Funk 1, 325-327)
Deus caritatem suam per Filium revelavit
Hóminum quisquam nec vidit Deum nec notum fecit, sed ipse sese osténdit.//Osténdit se autem per fidem, cui soli Deum vidére concéssum est. Nam Dóminus//et ópifex ómnium Deus, qui ómnia fecit et suo quæque órdine dispósuit, non//solum hóminum amans fuit, sed étiam pátiens. Erat autem semper talis et est et//erit, benígnus et bonus et iræ expers et verax, et quidem solus bonus est;//postquam autem mente concépit magnum áliquid et ineffábile, communicávit//cum solo Fílio.///Quámdiu ígitur in occúlto retinébat et custodiébat sápiens suum consílium,//neglégere nos et non curáre videbátur; postquam vero per diléctum Fílium//revelávit et patefécit quæ inde ab inítio erant præparáta, ómnia simul prǽbuit//nobis, et frui suis benefíciis et vidére et intellégere, quæ quis nostrum umquam//exspectásset?///Postquam ígitur ómnia iam apud se cum Fílio dispósuit, usque ad supérius//tempus sivit nos secúndum arbítrium nostrum inordinátis mótibus ferri,//voluptátibus et cupiditátibus a recta via abdúctos; non quod ullo modo gaudéret//peccátis nostris, sed ea tólerans, neque quod illud iniquitátis tempus approbáret,//sed præsens tempus iustítiæ creans, ut cum illo témpore convícti essémus e//própriis opéribus indígni esse vita, nunc Dei benígnitas nos ea dignarétur, et,//cum maniféstum fecissémus, ex eo, quod in nobis est, nos non posse íngredi in//regnum Dei, poténtia Dei id posse nobis darétur.///Cum autem compléta esset iniustítia nostra et plene maniféstum factum//esset, mercédem eius supplícium et mortem imminére, advenissétque tempus,//quod Deus præstitúerat ad suam deínceps benignitátem ac poténtiam//declarándam (o imménsam humanitátem et caritátem Dei!), nos ódio non hábuit//neque reiécit neque ultus est, sed patiénter tulit, sustínuit, míserans ipse peccáta//nostra suscépit, próprium ipse Fílium dedit prétium redemptiónis pro nobis,//sanctum pro iníquis, mali expértem pro malis, iustum pro iniústis,//incorruptíbilem pro corruptibílibus, immortálem pro mortálibus. Quid enim áliud//peccáta nostra pótuit tégere quam illíus iustítia? In quo álio iníqui nos et ímpii//iustificári potúimus quam in solo Fílio Dei?///O dulcem permutatiónem, o impervestigábilem institutiónem, o inexspectáta//benefícia: ut iníquitas quidem multórum abscondátur in uno iusto, iustítia autem//uníus multos iniústos iustíficet!
RESPONSORIUM
(Act 4, 12; Is 9, 6)
℟.//Non est in álio áliquo salus;
*//Nec enim áliud nomen est sub cælo datum//homínibus, in quo opórtet nos salvos fíeri.
℣.//Vocábitur nomen eius admirábilis Consiliárius, Deus fortis, Pater//æternitátis, Princeps pacis.
*//Nec enim áliud nomen est sub cælo datum//homínibus, in quo opórtet nos salvos fíeri.
Oratio
Concéde, quǽsumus, omnípotens Deus, ut, qui sub peccáti iugo ex vetústa//servitúte deprímimur, exspectáta Unigéniti tui nova nativitáte liberémur. Per//Dóminum.
DIE 19 DECEMBRIS
Ad Officium lectionis
LECTIO PRIOR
De libro Isaíæ prophétæ
47, 1. 3 b-15
Lamentatio super Babylonem
[1]//Descénde, sede in púlvere, virgo fília Bábylon; sede in terra sine sólio, fília//Chaldæórum, quia ultra non vocáberis mollis et ténera.//[3b]//«Ultiónem cápiam,//némini parcam»,//[4]//dicit Redémptor noster, Dóminus exercítuum nomen illíus,//Sanctus Israel.///[5]//Sede tacens et intra in ténebras, fília Chaldæórum, quia non vocáberis ultra//dómina regnórum.///[6]//Irátus sum super pópulum meum, contaminávi hereditátem meam et dedi//eos in manu tua; non posuísti eis misericórdias, super senem aggravásti iugum//tuum valde//[7]//et dixísti: «In sempitérnum ero dómina». Non posuísti hæc super cor//tuum, neque recordáta es novíssimi tui.///[8]//Et nunc audi hæc, delicáta, quæ hábitas confidénter, et dicis in corde tuo://«Ego, et præter me non est áltera, non sedébo vídua et orbitátem ignorábo».//[9]//Vénient tibi duo hæc súbito in die una, órbitas et vidúitas; repénte venérunt//super te propter multitúdinem maleficiórum tuórum, propter abundántiam//incantatiónum tuárum.///[10]//Et fidúciam habuísti in malítia tua et dixísti: «Non est qui vídeat me».//Sapiéntia tua et sciéntia tua, hæc decépit te. Et dixísti in corde tuo: «Ego, et//præter me non est áltera».//[11]//Véniet super te malum, et néscies avértere; et írruet//super te calámitas, quam non póteris expiáre; véniet super te repénte miséria,//quam néscies.///[12]//Sta cum incantatiónibus tuis et cum multitúdine maleficiórum tuórum, in//quibus laborásti ab adulescéntia tua: forte póteris iuvári, forte terrébis.//[13]//Defecísti//in multitúdine consiliórum tuórum; stent et salvent te, qui metiúntur cælum, qui//contemplántur sídera et annúntiant síngulis novilúniis ventúra tibi.///[14]//Ecce facti sunt quasi stípula, ignis combússit eos. Non liberábunt seípsos de//manu flammæ; non sunt prunæ, quibus calefíant, nec focus, ut sédeant ad eum.//[15]//Sic fiunt tibi incantatóres tui, in quibuscúmque laborásti ab adulescéntia tua;//unusquísque in via sua errat, non est qui salvet te.
RESPONSORIUM
(Is 49, 13; 47, 4)
℟.//Laudáte, cæli, et exsúlta terra; iubiláte, montes, laudem:
*//Quia Dóminus//páuperum suórum miserétur.
℣.//Redémptor noster, Dóminus exercítuum nomen illíus, Sanctus Israel.
*//Quia Dóminus páuperum suórum miserétur.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 3, 20, 2-3: SCh 34, 342-344)
Œconomia Incarnationis redemptricis
Glória hóminis Deus; operatiónis vero Dei et omnis sapiéntiæ eius et virtútis//receptáculum homo.///Quemádmodum médicus in iis qui ægrótant probátur, sic et Deus in//homínibus manifestátur. Quaprópter et Paulus ait://*Conclúsit autem Deus ómnia//*in incredulitáte, ut ómnium misereátur//; dicens hoc de hómine, qui fuit//inobáudiens Deo et proiéctus de immortalitáte, dehinc misericórdiam consecútus//est, per Fílium Dei eam quæ est per ipsum percípiens adoptiónem.///Hic enim tenens sine inflatióne et iactántia veram glóriam de iis quæ facta//sunt et de eo qui fecit, qui est potentíssimus ómnium Deus quique ómnibus ut//sint prǽstitit, et manens in dilectióne eius et subiectióne et gratiárum actióne,//maiórem ab eo glóriam percípiet, provéctus accípiens dum consímilis fiat eius//qui pro eo mórtuus est.///Quóniam et ipse//*in similitúdinem carnis peccáti//factus est, uti condemnáret//peccátum et iam quasi condemnátum proíceret illud extra carnem, provocáret//autem in similitúdinem suam hóminem,//*imitatórem//eum assígnans Deo et in//patérnam impónens régulam ad vidéndum Deum et cápere Patrem donans://Verbum Dei quod habitávit in hómine et//*Fílius hóminis//factus est, ut assuésceret//hóminem percípere Deum et assuésceret Deum habitáre in hómine, secúndum//plácitum Patris.///Propter hoc ergo//*signum//salútis nostræ eum, qui ex//*Vírgine Emmánuel//est,//*ipse dedit Dóminus//, quóniam//*ipse Dóminus//erat//*qui salvábat eos//, quia per//semetípsos non habébant salvári; et propter hoc Paulus infirmitátem hóminis//annúntians ait://*Scio enim quóniam non inhábitat in carne mea bonum//,//signíficans quóniam non a nobis sed a Deo est bonum salútis nostræ; et íterum://*Miser ego homo, quis me liberábit de córpore mortis huius?//deínde infert//liberatórem,//*grátia Iesu Christi Dómini nostri//.///Hoc autem et Isaías://*Confortámini//, inquit,//*manus resolútæ et génua debília,//*adhortámini, pusillánimes sensu, confortámini, ne timeátis. Ecce Deus noster//*iudícium et retributúrus est, ipse véniet et salvábit nos//; hoc quóniam non a nobis,//sed a Dei adiuménto habúimus salvári.
RESPONSORIUM
(Cf. Ier 31, 10; 4, 5)
℟.//Audíte verbum Dómini, gentes, et annuntiáte illud in fínibus terræ:
*//Et//ínsulis quæ procul sunt dícite: Salvátor noster advéniet.
℣.//Annuntiáte et audítum fácite; loquímini et clamáte.
*//Et ínsulis quæ procul//sunt dícite: Salvátor noster advéniet.
Oratio
Deus, qui splendórem glóriæ tuæ per sacræ Vírginis partum mundo dignátus//es reveláre, tríbue, quǽsumus, ut tantæ incarnatiónis mystérium et fídei//integritáte colámus et devóto semper obséquio frequentémus. Per Dóminum.
DIE 20 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 1-11
Deus solus Dominus futuri temporis
[1]//Audíte hoc, domus Iacob, qui vocámini nómine Israel et de aquis Iudæ//exístis, qui iurátis in nómine Dómini et Deum Israel invocátis non in veritáte//neque in iustítia.//[2]//De civitáte enim sancta vocáti sunt et super Deum Israel//constabilíti sunt; Dóminus exercítuum nomen eius.///[3]//Prióra ex tunc annuntiávi, et ex ore meo exiérunt, et audíta feci ea; repénte//operátus sum, et venérunt.//[4]//Scivi enim quia durus es tu, et nervus férreus cervix//tua et frons tua ǽrea.//[5]//Prædíxi tibi ex tunc; ántequam venírent, indicávi tibi, ne//forte díceres: «Idólum meum operátum est hæc, et scúlptile meum et conflátile//mandavérunt ista».//[6]//Quæ audísti, vide ómnia; vos autem num annuntiábitis?///Audíta fácio tibi nova ex nunc et occúlta, quæ nescis.//[7]//Nunc creáta sunt et//non ex tunc, et ante eórum diem, et non audísti ea, ne forte díceres: «Ecce ego//cognóvi ea».//[8]//Neque audísti neque cognovísti, neque ex tunc apérta est auris tua;//scio enim quia præváricans prævaricáris et transgréssor ex útero vocáris.///[9]//Propter nomen meum longe fáciam furórem meum et propter laudem meam//infrenábo me super te, ne perdam te.//[10]//Ecce excóxi te, sed non quasi argéntum;//probávi te in camíno paupertátis.//[11]//Propter me, propter me fáciam, ut non//blasphémer; et glóriam meam álteri non dabo.
RESPONSORIUM
(Is 48, 10. 11; 54, 8)
℟.//Ego probávi te in camíno paupertátis. Propter me, propter me fáciam, ut//non blasphémer:
*//Et glóriam meam álteri non dabo.
℣.//In moménto indignatiónis abscóndi fáciem meam parúmper a te, et in//misericórdia sempitérna misértus sum tui.
*//Et glóriam meam álteri non dabo.
LECTIO ALTERA
Ex Homilíis sancti Bernárdi abbátis in Láudibus Vírginis Matris
(Hom. 4, 8-9: Opera omnia, Edit. Cisterc. 4 [1966], 53-54)
Totus mundus exspectat responsum Mariæ
Audísti, Virgo, quia concípies et páries fílium: audísti quod non per//hóminem, sed per Spíritum Sanctum. Exspéctat Angelus respónsum: tempus est//enim ut revertátur ad Deum qui misit illum. Exspectámus et nos, o Dómina,//verbum miseratiónis, quos miserabíliter premit senténtia damnatiónis.///Et ecce offértur tibi prétium salútis nostræ: statim liberábimur, si conséntis.//In sempitérno Dei Verbo facti sumus omnes et ecce mórimur: in tuo brevi//respónso sumus reficiéndi, ut ad vitam revocémur.///Hoc súpplicat a te, o pia Virgo, flébilis Adam cum mísera sóbole sua exsul//de paradíso, hoc Abraham, hoc David. Hoc céteri flágitant sancti patres, patres//scílicet tui, qui et ipsi hábitant in regióne umbræ mortis. Hoc totus mundus tuis//génibus provolútus exspéctat.///Nec immérito, quando ex ore tuo pendet consolátio miserórum, redémptio//captivórum, liberátio damnatórum, salus dénique universórum filiórum Adam,//totíus géneris tui.///Da, Virgo, respónsum festinánter. Respónde cítius Angelo, immo per//Angelum Dómino. Respónde verbum, et súscipe Verbum: profer tuum, et//cóncipe divínum: emítte transitórium, et ampléctere sempitérnum.///Quid tardas? quid trépidas? Crede, confitére, et súscipe. Sumat humílitas//audáciam, verecúndia fidúciam. Nullátenus cónvenit nunc, ut virginális//simplícitas obliviscátur prudéntiam. In hac sola re ne tímeas, prudens Virgo,//præsumptiónem: quia, etsi grata in siléntio verecúndia, magis tamen nunc in//verbo píetas necessária.///Aperi, Virgo beáta, cor fídei, lábia confessióni, víscera Creatóri. Ecce//desiderátus cunctis géntibus foris pulsat ad óstium. O si te moránte pertransíerit//et rursus incípias dolens quǽrere quem díligit ánima tua! Surge, curre, áperi.//Surge per fidem, curre per devotiónem, áperi per confessiónem.//*Ecce//, inquit,//*ancílla Dómini, fiat mihi secúndum verbum tuum//.
RESPONSORIUM
(Cf. Lc 1, 31. 42)
℟.//Súscipe verbum, Virgo María, quod tibi a Dómino per Angelum//transmíssum est: concípies et páries Deum páriter et hóminem,
*//Ut benedícta//dicáris inter omnes mulíeres.
℣.//Páries quidem fílium et virginitátis non patiéris detriméntum: efficiéris//grávida et eris mater semper intácta.
*//Ut benedícta dicáris inter omnes mulíeres.
Oratio
Deus, cuius ineffábile Verbum, Angelo nuntiánte, Virgo immaculáta suscépit//et, domus divinitátis effécta, Sancti Spíritus luce replétur, quǽsumus, ut nos, eius//exémplo, voluntáti tuæ humíliter adhærére valeámus. Per Dóminum.
DIE 21 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 12-21; 49, 9 b-13
Nova Exodus
Hæc dicit Dóminus://[48,12]//«Audi me, Iacob, et, Israel, quem ego vocávi; ego,//ego primus et ego novíssimus.//[13]//Manus mea fundávit terram, et déxtera mea//expándit cælos; ego voco eos, et stant simul.///[14]//Congregámini, omnes vos et audíte: Quis de eis annuntiávit hæc? Dóminus//diléxit eum; fáciet voluntátem suam in Babylóne et bráchium suum in Chaldǽis.///[15]//Ego, ego locútus sum et vocávi eum; addúxi eum, et próspera fuit via eius.//[16]//Accédite ad me et audíte hoc: Non a princípio in abscóndito locútus sum; ex//témpore, ántequam fíeret, ibi eram; et nunc Dóminus Deus misit me cum spíritu//suo».///[17]//Hæc dicit Dóminus, redémptor tuus, Sanctus Israel: «Ego Dóminus Deus//tuus docens te utília, gubérnans te in via, qua ámbulas.///[18]//Utinam attendísses mandáta mea! Facta fuísset sicut flumen pax tua, et//iustítia tua sicut gúrgites maris;//[19]//et fuísset quasi aréna semen tuum, et stirps úteri//tui ut lapílli eius; non interísset et non fuísset attrítum nomen eius a fácie mea.///[20]//Egredímini de Babylóne, fúgite a Chaldǽis, in voce exsultatiónis//annuntiáte; audítum fácite hoc, efférte illud usque ad extréma terræ, dícite://“Redémit Dóminus servum suum Iacob”.//[21]//Non sitiérunt, cum per desértum//dúceret eos; aquam de petra prodúxit eis et scidit petram, et fluxérunt aquæ.///[49,9b]//Super vias pascéntur, et in ómnibus cóllibus decalvátis páscua eórum;//[10]//non esúrient neque sítient, et non percútiet eos æstus vel sol, quia miserátor//eórum reget eos et ad fontes aquárum addúcet eos.//[11]//Et ponam omnes montes//meos in viam, et sémitæ meæ exaltabúntur.///[12]//Ecce isti de longe vénient, et ecce illi ab aquilóne et mari, et isti de terra//Sinim».//[13]//Laudáte, cæli, et exsúlta, terra; iubiláte, montes, laudem, quia//consolátur Dóminus pópulum suum et páuperum suórum miserétur.
RESPONSORIUM
(Cf. Is 49, 13; Ps 71 (72), 7)
℟.//Læténtur cæli et exsúltet terra; iubiláte, montes, laudem; quia Dóminus//noster véniet
*//Et páuperum suórum miserébitur.
℣.//Oriétur in diébus eius iustítia et abundántia pacis.
*//Et páuperum suórum//miserébitur.
LECTIO ALTERA
Ex Expositióne sancti Ambrósii epíscopi in Lucam
(Lib. 2, 19. 22-23. 26-27: CCL 14, 39-42)
De visitatione Beatæ Mariæ Virginis
Angelus, cum abscóndita nuntiáret, ut fides astruerétur exémplo, senióris//féminæ sterilísque concéptum Vírgini Maríæ nuntiávit, ut possíbile Deo omne//quod ei placúerit asséreret.///Ubi audívit hoc María, non quasi incrédula de oráculo nec quasi incérta de//núntio nec quasi dúbitans de exémplo, sed quasi læta pro voto, religiósa pro//offício, festína pro gáudio in montána perréxit.///Quo enim iam Deo plena nisi ad superióra cum festinatióne conténderet?//Nescit tarda molímina Sancti Spíritus grátia. Cito quoque advéntus Maríæ et//præséntiæ domínicæ benefícia declarántur; simul enim//*ut audívit salutatiónem//*Maríæ Elísabeth, exsultávit infans in útero eius et repléta est Spíritu Sancto//.///Vide distinctiónem singulorúmque verbórum proprietátes. Vocem prior//Elísabeth audívit, sed Ioánnes prior grátiam sensit: illa natúræ órdine audívit, iste//exsultávit ratióne mystérii; illa Maríæ, iste Dómini sensit advéntum, fémina//mulíeris et pignus pígnoris; istæ grátiam loquúntur, illi intus operántur//pietatísque mystérium matérnis adoriúntur proféctibus duplicíque miráculo//prophétant matres spíritu parvulórum.///Exsultávit infans, repléta mater est. Non prius mater repléta quam fílius, sed,//cum fílius esset replétus Spíritu Sancto, replévit et matrem. Exsultávit Ioánnes,//exsultávit et Maríæ spíritus. Exsultánte Ioánne replétur Elísabeth, Maríam tamen//non repléri Spíritu, sed spíritum eius exsultáre cognóvimus —//incomprehensíbilis enim incomprehensibíliter operabátur in matre — et illa post//concéptum replétur, ista ante concéptum.//*Beáta//, inquit,//*quæ credidísti//.///Sed et vos beáti, qui audístis et credidístis; quæcúmque enim credíderit//ánima, et cóncipit et génerat Dei Verbum et ópera eius agnóscit.///Sit in síngulis Maríæ ánima, ut magníficet Dóminum; sit in síngulis spíritus//Maríæ, ut exsúltet in Deo; si secúndum carnem una mater est Christi, secúndum//fidem tamen ómnium fructus est Christus; omnis enim ánima áccipit Dei//Verbum, si tamen immaculáta et immúnis a vítiis intemeráto castimóniam//pudóre custódiat.///Quæcúmque ígitur talis esse potúerit ánima magníficat Dóminum, sicut//ánima Maríæ magnificávit Dóminum et exsultávit spíritus eius in Deo salutári.///Magnificátur enim Dóminus, sicut et álibi legístis://*Magnificáte Dóminum//*mecum//, non quo Dómino áliquid humána voce possit adiúngi, sed quia//magnificátur in nobis: imágo enim Dei Christus est, et ídeo, si quid iustum//religiosúmque fécerit ánima, illam imáginem Dei, ad cuius est similitúdinem//creáta, magníficat, et ídeo, dum magníficat eam, magnitúdinis eius quadam//participatióne sublímior fit.
RESPONSORIUM
(Lc 1, 45. 46; Ps 65 (66), 16)
℟.//Beáta quæ credidísti, quóniam perficiéntur in te quæ dicta sunt tibi a//Dómino. Et ait María:
*//Magníficat ánima mea Dóminum.
℣.//Veníte et audíte et narrábo quanta fecit Deus ánimæ meæ.
*//Magníficat//ánima mea Dóminum.
Oratio
Preces pópuli tui, quǽsumus, Dómine, cleménter exáudi, ut qui de Unigéniti//tui in nostra carne advéntu lætántur, cum vénerit in sua maiestáte, ætérnæ vitæ//prǽmium consequántur. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
49, 14 — 50, 1
Restauratio Sion
[49,14]//Dixit Sion: «Derelíquit me Dóminus, et Dóminus oblítus est mei».//[15]//Numquid oblivísci potest múlier infántem suum, ut non misereátur fílio úteri//sui? Et si illa oblíta fúerit, ego tamen non oblivíscar tui.///[16]//Ecce in mánibus meis descrípsi te; muri tui coram me semper.//[17]//Festínant//structóres tui; destruéntes te et dissipántes a te exíbunt.///[18]//Leva in circúitu óculos tuos et vide: omnes isti congregáti sunt, venérunt//tibi. «Vivo ego, dicit Dóminus, quia ómnibus his velut ornaménto vestiéris et//circúmdabis tibi eos quasi sponsa».//[19]//Quia ruínæ tuæ et solitúdines tuæ et terra//evérsa: nunc angústa eris præ habitatóribus; et longe erunt, qui devorábant te.//[20]//Adhuc dicent in áuribus tuis fílii orbitátis tuæ: «Angústus est mihi locus; fac//spátium mihi, ut hábitem».//[21]//Et dices in corde tuo: «Quis génuit mihi istos? Ego//orbáta et non páriens, transmigráta et captíva; et istos quis enutrívit? Ecce ego//relícta eram sola; et isti ubi erant?».///[22]//Hæc dicit Dóminus Deus: «Ecce levábo ad gentes manum meam et ad//pópulos exaltábo signum meum; et áfferent fílios tuos in ulnis, et fíliæ tuæ super//úmeros portabúntur.//[23]//Et erunt reges nutrícii tui, et regínæ nutríces tuæ; vultu in//terram demísso adorábunt te et púlverem pedum tuórum lingent. Et scies quia//ego Dóminus: non confundéntur, qui sperant in me».///[24]//Numquid tollétur a forti præda, aut, quod captum fúerit, a robústo salvári//póterit?//[25]//Quia hæc dicit Dóminus: «Equidem et captívus a forti tollétur, et, quod//ablátum fúerit a robústo, salvábitur; cum his, qui contendébant tecum, ego//conténdam et fílios tuos ego salvábo.///[26]//Et cibábo hostes tuos cárnibus suis, et quasi musto sánguine suo//inebriabúntur; et sciet omnis caro quia ego Dóminus salvátor tuus et redémptor//tuus Fortis Iacob».///[50,1]//Hæc dicit Dóminus: «Ubinam est liber repúdii matris vestræ, quo dimísi//eam? Aut quis est créditor meus, cui véndidi vos? Ecce in iniquitátibus vestris//vénditi estis, et in sceléribus vestris dimíssa est mater vestra».
RESPONSORIUM
(Is 49, 15; cf. Ps 26 (27), 10)
℟.//Numquid oblivísci potest múlier infántem suum, ut non misereátur fílio//úteri sui?
*//Et si mater oblíta fúerit, ego tamen non oblivíscar tui, dicit Dóminus.
℣.//Pater meus et mater mea dereliquérunt me, tu autem, Dómine, assumpsísti//me.
*//Et si mater oblíta fúerit, ego tamen non oblivíscar tui, dicit Dóminus.
LECTIO ALTERA
Ex Expositióne sancti Bedæ Venerábilis presbýteri in Lucam
(Lib. 1, 46-55: CCL 120, 37-39)
Magnificat
*Et ait María: Magníficat ánima mea Dóminum et exsultávit spíritus meus in//*Deo salutári meo.///Tanto, inquit, me Dóminus tamque inaudíto múnere sublimávit, quod non//ullo linguæ offício explicári, sed ipso vix íntimi péctoris afféctu váleat//comprehéndi, et ídeo totas ánimæ vires in agéndis gratiárum láudibus óffero,//totum in contemplánda magnitúdine eius, cui non est finis, quicquid vivo, séntio,//discérno, gratulánter impéndo, quia et eiúsdem Iesu, id est salutáris, spíritus//meus ætérna divinitáte lætátur, cuius mea caro temporáli conceptióne fetátur.///*Quia fecit mihi magna qui potens est et sanctum nomen eius.///Ad inítium cárminis réspicit ubi dictum est://*Magníficat ánima mea//*Dóminum//. Sola quippe ánima illa, cui Dóminus magna fácere dignátur, dignis//eum præcóniis magnificáre et ad consórtes eiúsdem voti ac propósiti potest//cohortándo dícere://*Magnificáte Dóminum mecum et exaltémus nomen eius in//*ínvicem//.///Nam qui Dóminum, quem cognóvit, quantum in se est magnificáre et nomen//eius sanctificáre contémpserit,//*mínimus vocábitur in regno cælórum.//Sanctum//autem nomen eius vocátur, quia singuláris cúlmine poténtiæ transcéndit omnem//creatúram atque ab univérsis quæ fecit longe segregátur.///*Suscépit Israel púerum suum, memorátus misericórdiæ suæ.///Pulchre púerum Dómini appéllat Israel, qui ab eo sit ad salvándum//suscéptus, obœdiéntem vidélicet et húmilem, iuxta quod Osée dicit://*Quia puer//*Israel et diléxi eum//.///Nam qui contémnit humiliári, non potest útique salvári nec dícere cum//Prophéta://*Ecce enim Deus ádiuvat me et Dóminus suscéptor est ánimæ meæ//.//*Quicúmque autem humiliáverit se sicut párvulus, hic est maior in regno//*cælórum.///*Sicut locútus est ad patres nostros, Abraham et sémini eius in sǽcula.///Semen Abrahæ non carnále sed spiritále signíficat, id est non eius tantum//carne progénitos, sed sive in circumcisióne seu in præpútio fídei illíus vestígia//secútos. Nam et ipse in præpútio pósitus crédidit, reputatúmque est ei ad//iustítiam.///Advéntus ergo Salvatóris Abrahæ est et sémini eius in sǽcula promíssus, hoc//est fíliis promissiónis, quibus dícitur://*Si autem vos Christi, ergo Abrahæ semen//*estis secúndum promissiónem herédes.///Bene autem vel Dómini vel Ioánnis exórtum matres prophetándo prævéniunt,//ut sicut peccátum a muliéribus cœpit, ita étiam bona a muliéribus incípiant, et//quæ per uníus deceptiónem périit, duábus certátim præconántibus mundo vita//reddátur.
RESPONSORIUM
(Lc 1, 48-50)
℟.//Beátam me dicent omnes generatiónes:
*//Quia fecit mihi Dóminus magna//qui potens est et sanctum nomen eius.
℣.//Et misericórdia eius in progénies et progénies timéntibus eum.
*//Quia fecit//mihi Dóminus magna qui potens est et sanctum nomen eius.
Oratio
Grátiam tuam, quǽsumus, Dómine, méntibus nostris infúnde, ut, qui, Angelo//nuntiánte, Christi Fílii tui incarnatiónem cognóvimus, per passiónem eius et//crucem ad resurrectiónis glóriam perducámur. Per Dóminum.
DIE 23 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 1-11
Salus filiis Abrahæ promittitur
[1]//Audíte me, qui sequímini iustítiam, qui quǽritis Dóminum; atténdite ad//petram, unde excísi estis, et ad cavérnam laci, de qua præcísi estis.///[2]//Atténdite ad Abraham patrem vestrum et ad Saram, quæ péperit vos; quia//unum vocávi eum et benedíxi ei et multiplicávi eum.///[3]//Consolátur enim Dóminus Sion, consolátur omnes ruínas eius; et ponit//desértum eius quasi Eden et solitúdinem eius quasi hortum Dómini. Gáudium et//lætítia inveniétur in ea, gratiárum actio et vox laudis.///[4]//Atténdite ad me, pópule meus, et, natiónes, me audíte, quia lex a me éxiet,//et iudícium meum in lucem populórum státuam.//[5]//Prope est iustítia mea, egréssa//est salus mea, et bráchia mea pópulos iudicábunt; in me ínsulæ sperábunt et ad//bráchium meum atténdent.///[6]//Leváte in cælum óculos vestros et inspícite in terram deórsum, quia cæli//sicut fumus liquéscent, et terra sicut vestiméntum atterétur, et habitatóres eius//sicut hæc interíbunt. Salus autem mea in sempitérnum erit, et iustítia mea non//defíciet.///[7]//Audíte me, qui scitis iustítiam, pópule, in cuius corde est lex mea: nolíte//timére oppróbrium hóminum et blasphémias eórum ne metuátis.//[8]//Sicut enim//vestiméntum sic cómedet eos vermis, et sicut lanam sic devorábit eos tínea;//iustítia autem mea in sempitérnum erit et salus mea in generatiónes//generatiónum.///[9]//Consúrge, consúrge, indúere fortitúdinem, bráchium Dómini; consúrge sicut//in diébus antíquis, in generatiónibus sæculórum. Numquid non tu percussísti//Rahab, vulnerásti dracónem?//[10]//Numquid non tu siccásti mare, aquam abýssi//veheméntis, qui posuísti profúndum maris viam, ut transírent liberáti?///[11]//Et redémpti a Dómino reverténtur et vénient in Sion laudántes; et lætítia//sempitérna super cápita eórum, gáudium et lætítiam obtinébunt; fúgiet dolor et//gémitus.
RESPONSORIUM
(Cf. Is 51, 4-5; 35, 10)
℟.//Atténdite ad me, pópule meus et tribus mea, me audíte;
*//Prope est Iustus//meus, egréssus est Salvátor meus.
℣.//Et nunc qui redémpti sunt a Dómino reverténtur et vénient in Sion//laudántes.
*//Prope est Iustus meus, egréssus est Salvátor meus.
LECTIO ALTERA
Ex Tractátu sancti Hippólyti presbýteri Contra hǽresim Noéti
(Cap. 9-12: PG 10, 815-819)
Manifestatio sacramenti absconditi
Unus Deus est, quem non aliúnde, fratres, agnóscimus, quam ex sanctis//Scriptúris. Quæcúmque ergo divínæ Scriptúræ prǽdicant, sciámus; et//quæcúmque docent, cognoscámus: et sicut Pater vult credi, sic credámus; et sicut//vult Fílium glorificári, sic glorificémus; et sicut vult donári Spíritum Sanctum,//sic accipiámus. Non secúndum própriam voluntátem, neque secúndum próprium//sensum, neque vim inferéntes iis quæ a Deo data sunt; sed quómodo ipse per//sanctas Scriptúras docére vóluit, sic intellegámus.///Deus, solus cum esset, nihílque sibi coǽvum habéret, vóluit mundum//effícere. Et mundum cógitans ac volens et dicens effécit; continuóque éxstitit ei//factus sicut vóluit, et sicut vóluit, perfécit. Satis ígitur nobis est scire solum, nihil//esse Deo coǽvum. Nihil erat præter ipsum; ipse solus, multus erat. Nec enim//erat sine ratióne, sine sapiéntia, sine poténtia, sine consílio. Omnia erant in eo://ipse erat ómnia. Quando vóluit, et quómodo vóluit, osténdit Verbum suum//tempóribus apud eum definítis; per quod ómnia fecit.///Quod Verbum cum in se habéret, essétque mundo creáto inaspectábile, fecit//aspectábile, emíttens priórem vocem; et lumen ex lúmine génerans, deprómpsit//ipsi creatúræ Dóminum, sensum suum; et qui prius ipsi tantum erat visíbilis,//mundo autem invisíbilis, hunc visíbilem facit, ut mundus, cum eum qui appáruit//vidéret, salvus fíeri posset.///Hoc vero mens est, quod pródiens in mundum, osténsum est puer Dei.//Omnia ígitur per ipsum, ipse autem solus ex Patre.///Hic autem dedit legem et prophétas; et dando coégit hos per Spíritum//Sanctum loqui, ut accipiéntes virtútis patérnæ inspiratiónem, consílium et//voluntátem Patris nuntiárent.///Factum est ígitur maniféstum Verbum, sicut ait beátus Ioánnes. Répetit enim//summátim quæ a prophétis dicta sunt, demónstrans hoc esse Verbum per quod//ómnia facta sunt. Sic enim ait://*In princípio erat Verbum et Verbum erat apud//*Deum et Deus erat Verbum. Omnia per ipsum facta sunt et sine ipso factum est//*nihil//. Et infra ait://*Mundus per ipsum factus est et mundus eum non cognóvit. In//*própria venit et sui eum non recepérunt.
RESPONSORIUM
(Cf. Is 9, 5. 6; Lc 1, 32; Io 1, 4)
℟.//Nascétur nobis párvulus et vocábitur Deus fortis:
*//Ipse sedébit super//thronum David patris sui et imperábit: cuius potéstas super úmerum eius.
℣.//In ipso vita erat et vita erat lux hóminum.
*//Ipse sedébit super thronum//David patris sui et imperábit: cuius potéstas super úmerum eius.
Oratio
Omnípotens sempitérne Deus, nativitátem Fílii tui secúndum carnem//propinquáre cernéntes, quǽsumus, ut nobis indígnis fámulis tuis misericórdiam//præstet Verbum, quod ex Vírgine María dignátum est caro fíeri et habitáre in//nobis. Qui tecum.
DIE 24 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 17 — 52, 1-2. 7-10
Ierusalem evangelizatur
[51,17]//Eleváre, eleváre, consúrge, Ierúsalem, quæ bibísti de manu Dómini//cálicem iræ eius; póculum sopóris bibísti, epotásti.//[18]//Non est qui susténtet eam ex//ómnibus fíliis, quos génuit; et non est qui apprehéndat manum eius ex ómnibus//fíliis, quos enutrívit.///[19]//Duo sunt quæ occurrérunt tibi; quis contristábitur super te? Vástitas et//contrítio et fames et gládius; quis consolábitur te?//[20]//Fílii tui defecérunt, iácent in//cápite ómnium viárum sicut oryx illaqueátus, pleni indignatióne Dómini,//increpatióne Dei tui.///[21]//Idcírco audi hoc, paupércula et ébria, sed non a vino.//[22]//Hæc dicit dominátor//tuus, Dóminus et Deus tuus, qui conténdit pro pópulo suo:///«Ecce tuli de manu tua cálicem sopóris, póculum indignatiónis meæ; non//adícies, ut bibas illum ultra.//[23]//Et ponam illum in manu eórum, qui te//humiliavérunt et dixérunt tibi: “Incurváre, ut transeámus”; et ponébas ut terram//dorsum tuum et quasi viam transeúntibus».///[52,1]//Consúrge, consúrge, indúere fortitúdine tua, Sion; indúere vestiméntis//glóriæ tuæ, Ierúsalem, cívitas sanctitátis, quia non adíciet ultra ut pertránseat per//te incircumcísus et immúndus.///[2]//Excútere de púlvere, consúrge, captíva Ierúsalem; solve víncula colli tui,//captíva fília Sion.///[7]//Quam pulchri super montes pedes annuntiántis, prædicántis pacem,//annuntiántis bonum, prædicántis salútem, dicéntis Sion: «Regnávit Deus tuus!».//[8]//Vox speculatórum tuórum: levavérunt vocem, simul exsultábunt, quia óculo ad//óculum vidébunt, cum redíerit Dóminus ad Sion.///[9]//Gaudéte et exsultáte simul, desérta Ierúsalem, quia consolátus est Dóminus//pópulum suum, redémit Ierúsalem.//[10]//Nudávit Dóminus bráchium sanctum suum//in óculis ómnium géntium; et vidébunt omnes fines terræ salutáre Dei nostri.
RESPONSORIUM
(Cf. Ex 19, 10. 11; Deut 7, 15; Dan 9, 24)
℟.//Sanctificámini, fílii Israel, dicit Dóminus: die enim crástina descéndet//Dóminus,
*//Et áuferet a vobis omnem languórem.
℣.//Crástina die delébitur iníquitas terræ et regnábit super nos Salvátor//mundi.
*//Et áuferet a vobis omnem languórem.
LECTIO ALTERA
Ex Sermónibus sancti Augustíni epíscopi
(Sermo 185: PL 38, 997-999)
Veritas de terra orta est et iustitia de cælo prospexit
Expergíscere, homo: pro te Deus factus est homo.//*Surge, qui dormis, et//*exsúrge a mórtuis, et illuminábit te Christus//. Pro te, inquam, Deus factus est//homo.///In ætérnum mórtuus esses, nisi in témpore natus esset. Numquam liberaréris//a carne peccáti, nisi suscepísset similitúdinem carnis peccáti. Perpétua te//possidéret miséria, nisi fíeret hæc misericórdia. Non revixísses, nisi tuæ morti//convenísset. Defecísses, nisi subvenísset. Perísses, nisi venísset.///Celebrémus læti nostræ salútis et redemptiónis advéntum. Celebrémus//festum diem, quo magnus et ætérnus dies ex magno et ætérno die venit in hunc//nostrum tam brevem temporálem diem.///Hic//*est nobis factus iustítia et sanctificátio et redémptio: ut, quemádmodum//*scriptum est: Qui gloriátur, in Dómino gloriétur.///*Véritas ergo de terra orta est//: Christus qui dixit://*Ego sum véritas//, de Vírgine//natus est.//*Et iustítia de cælo prospéxit//: quóniam credens in eum qui natus est,//non homo a se ipso, sed a Deo iustificátus est.///*Véritas de terra orta est://quia//*Verbum caro factum est.////*Et iustítia de cælo//*prospéxit//: quia//*omne datum óptimum et omne donum perféctum desúrsum est//.///*Véritas de terra orta est//, caro de María.//*Et iustítia de cælo prospéxit//: quia//*non potest homo accípere quidquam, nisi fúerit ei datum de cælo.///*Iustificáti ex fide, pacem habeámus ad Deum://quia//*iustítia et pax osculátæ//*sunt ínvicem. Per Dóminum nostrum Iesum Christum://quia//*Véritas de terra orta//*est//.//*Per quem et accéssum habémus in grátiam istam, in qua stamus, et//*gloriámur in spe glóriæ Dei//. Non ait: «glóriæ nostræ»; sed,//*glóriæ Dei//: quia//*iustítia//non de nobis procéssit, sed//*de cælo prospéxit//. Ergo//*qui gloriátur//, non in//se, sed//*in Dómino gloriétur//.///Hinc enim et nato ex Vírgine Dómino præcónium vocis angélicæ factum est://*Glória in excélsis Deo et in terra pax homínibus bonæ voluntátis//.///In terra enim pax unde, nisi quia//*Véritas de terra orta est//, id est, Christus de//carne natus est? Et//*ipse est pax nostra qui fecit útraque unum://ut essémus//hómines bonæ voluntátis, suáviter conéxi vínculo unitátis.///In hac ígitur grátia gaudeámus, ut sit glória nostra testimónium consciéntiæ//nostræ: ubi non in nobis, sed in Dómino gloriémur. Hinc enim dictum est,//*Glória//*mea et exáltans caput meum//. Nam quæ maior grátia Dei nobis pótuit illucéscere,//quam ut, habens unigénitum Fílium, fáceret eum hóminis Fílium, atque ita//vicíssim hóminis fílium fáceret Dei fílium?///Quære méritum, quære causam, quære iustítiam; et vide utrum invénias nisi//grátiam.
RESPONSORIUM
(Is 11, 1. 5. 2)
℟.//Egrediétur virga de stirpe Iesse et flos de radíce eius ascéndet:
*//Et erit//iustítia cíngulum lumbórum eius et fides cinctórium renum eius.
℣.//Et requiéscet super eum Spíritus Dómini: spíritus sapiéntiæ et intelléctus,//spíritus consílii et fortitúdinis.
*//Et erit iustítia cíngulum lumbórum eius et fides//cinctórium renum eius.
Oratio
Festína, quǽsumus, ne tardáveris, Dómine Iesu, ut advéntus tui//consolatiónibus sublevéntur, qui in tua pietáte confídunt. Qui vivis.
IN NATIVITATE DOMINI
Ad Officium lectionis
LECTIO PRIOR
De libro Isaíæ prophétæ
11, 1-10
Radix Iesse
æc dicit Dóminus Deus://[1]//Egrediétur virga de stirpe Iesse//et flos de radíce eius ascéndet;//[2]//et requiéscet super eum spíritus Dómini://spíritus sapiéntiæ et intelléctus,//spíritus consílii et fortitúdinis,//spíritus sciéntiæ et timóris Dómini;//[3]//et delíciæ eius in timóre Dómini.//Non secúndum visiónem oculórum iudicábit//neque secúndum audítum áurium decérnet;//[4]//sed iudicábit in iustítia páuperes//et decérnet in æquitáte pro mansuétis terræ;//et percútiet terram virga oris sui//et spíritu labiórum suórum interfíciet ímpium.//[5]//Et erit iustítia cíngulum lumbórum eius,//et fides cinctórium renum eius.//[6]//Habitábit lupus cum agno,//et pardus cum hædo accubábit;//vítulus et leo simul saginabúntur,//et puer párvulus minábit eos.//[7]//Vítula et ursus pascéntur,//simul accubábunt cátuli eórum;//et leo sicut bos cómedet páleas.//[8]//Et ludet infans ab úbere//super forámine áspidis;//et in cavérnam réguli,//qui ablactátus fúerit, manum suam mittet.//[9]//Non nocébunt et non occídent//in univérso monte sancto meo,//quia plena erit terra sciéntia Dómini,//sicut aquæ mare opériunt.//[10]//In die illa radix Iesse//stat in signum populórum;//ipsam gentes requírent,//et erit sedes eius gloriósa.
RESPONSORIUM

℟.//Hódie nobis cælórum Rex de Vírgine nasci dignátus est, ut hóminem//pérditum ad cæléstia regna revocáret:
*//Gaudet exércitus angelórum: quia salus//ætérna humáno géneri appáruit.
℣.//Glória in excélsis Deo et in terra pax homínibus bonæ voluntátis.
*//Gaudet//exércitus angelórum: quia salus ætérna humáno géneri appáruit.
LECTIO ALTERA
Ex Sermónibus sancti Leónis Magni papæ
(Sermo 1 in Nativitate Domini, 1-3: PL 54, 190-193)
Agnosce, o christiane, dignitatem tuam!
Salvátor noster, dilectíssimi, hódie natus est, gaudeámus. Neque enim locum//fas est ibi esse tristítiæ, ubi natális est vitæ; quæ, consúmpto mortalitátis timóre,//nobis íngerit de promíssa æternitáte lætítiam.///Nemo ab huius alacritátis participatióne secérnitur, una cunctis lætítiæ//commúnis est rátio: quia Dóminus noster, peccáti mortísque destrúctor, sicut//nullum a reátu líberum répperit, ita liberándis ómnibus venit. Exsúltet sanctus,//quia propínquat ad palmam. Gáudeat peccátor, quia invitátur ad véniam.//Animétur gentílis, quia vocátur ad vitam.///Dei namque Fílius secúndum plenitúdinem témporis, quam divíni consílii//inscrutábilis altitúdo dispósuit, reconciliándam auctóri suo natúram géneris//assúmpsit humáni, ut invéntor mortis diábolus, per ipsam qua vícerat, vincerétur.///Ab exsultántibus ergo ángelis, nascénte Dómino,//*Glória in excélsis Deo//cánitur, et//*pax in terra bonæ voluntátis homínibus//nuntiátur. Vident enim//cæléstem Ierúsalem ex ómnibus mundi géntibus fabricári: de quo inenarrábili//divínæ pietátis ópere, quantum lætári debet humílitas hóminum, cum tantum//gáudeat sublímitas angelórum?///Agámus ergo, dilectíssimi, grátias Deo Patri, per Fílium eius, in Spíritu//Sancto, qui propter multam misericórdiam suam, qua diléxit nos, misértus est//nostri;//*et cum essémus mórtui peccátis, convivificávit nos Christo//, ut essémus in//ipso nova creatúra, novúmque figméntum.///Deponámus ergo véterem hóminem cum áctibus suis; et adépti//participatiónem generatiónis Christi, carnis renuntiémus opéribus.///Agnósce, o christiáne, dignitátem tuam, et, divínæ consors factus natúræ,//noli in véterem vilitátem degéneri conversatióne redíre. Meménto cuius cápitis et//cuius córporis sis membrum. Reminíscere quia érutus de potestáte tenebrárum,//translátus es in Dei lumen et regnum.///Per baptísmatis sacraméntum Spíritus Sancti factus es templum: noli tantum//habitatórem pravis de te áctibus effugáre, et diáboli te íterum subícere servitúti://quia prétium tuum sanguis est Christi.
RESPONSORIUM

℟.//Hódie nobis de cælo pax vera descéndit:
*//Hódie per totum mundum//mellíflui facti sunt cæli.
℣.//Hódie illúxit dies redemptiónis novæ, præparatiónis antíquæ, felicitátis//ætérnæ.
*//Hódie per totum mundum mellíflui facti sunt cæli.
Oratio
Deus, qui humánæ substántiæ dignitátem et mirabíliter condidísti et//mirabílius reformásti, da, quǽsumus, nobis eius divinitátis esse consórtes, qui//humanitátis nostræ fíeri dignátus est párticeps. Qui tecum vivit.
DIE 26 DECEMBRIS
Ad Officium lectionis
LECTIO PRIOR
De libro Actuum Apostolórum
6, 8 — 7, 1-2. 44-60 — 8, 1
Martyrium Stephani
[6,8]//Stéphanus plenus grátia et virtúte faciébat prodígia et signa magna in//pópulo.//[9]//Surrexérunt autem quidam de synagóga, quæ appellátur Libertinórum et//Cyrenénsium et Alexandrinórum et eórum, qui erant a Cilícia et Asia,//disputántes cum Stéphano,//[10]//et non póterant resístere sapiéntiæ et Spirítui, quo//loquebátur.//[11]//Tunc submisérunt viros, qui dícerent: «Audívimus eum dicéntem//verba blasphéma in Móysen et Deum»;//[12]//et commovérunt plebem et senióres et//scribas, et concurréntes rapuérunt eum et adduxérunt in concílium//[13]//et statuérunt//testes falsos dicéntes: «Homo iste non cessat loqui verba advérsus locum//sanctum et legem;//[14]//audívimus enim eum dicéntem quóniam Iesus Nazarénus hic//déstruet locum istum et mutábit consuetúdines, quas trádidit nobis Móyses».///[15]//Et intuéntes eum omnes, qui sedébant in concílio, vidérunt fáciem eius//tamquam fáciem ángeli.///[7,1]//Dixit autem princeps sacerdótum: «Si hæc ita se habent?».//[2]//Qui ait: «Viri//fratres et patres, audíte.///[44]//Tabernáculum testimónii erat pátribus nostris in desérto, sicut dispósuit, qui//loquebátur ad Móysen, ut fáceret illud secúndum formam, quam víderat;//[45]//quod//et induxérunt suscipiéntes patres nostri cum Iesu in possessiónem géntium, quas//éxpulit Deus a fácie patrum nostrórum, usque in diébus David,//[46]//qui invénit//grátiam ante Deum et pétiit, ut inveníret tabernáculum dómui Iacob.//[47]//Sálomon//autem ædificávit illi domum.//[48]//Sed non Altíssimus in manufáctis hábitat, sicut//prophéta dicit://[49]//*“Cælum mihi thronus est,//*terra autem scabéllum pedum meórum.//*Quam domum ædificábitis mihi, dicit Dóminus,//*aut quis locus requietiónis meæ?//[50]//*Nonne manus mea fecit hæc ómnia?”//.///[51]//Duri cervíce et incircumcísi córdibus et áuribus, vos semper Spirítui Sancto//resístitis, sicut patres vestri et vos.//[52]//Quem prophetárum non sunt persecúti patres//vestri? Et occidérunt eos, qui prænuntiábant de advéntu Iusti, cuius vos nunc//proditóres et homicídæ fuístis,//[53]//qui accepístis legem in dispositiónibus//angelórum et non custodístis».///[54]//Audiéntes autem hæc, dissecabántur córdibus suis et stridébant déntibus in//eum.//[55]//Cum autem esset plenus Spíritu Sancto, inténdens in cælum vidit glóriam//Dei et Iesum stantem a dextris Dei//[56]//et ait: «Ecce vídeo cælos apértos et Fílium//hóminis a dextris stantem Dei».//[57]//Exclamántes autem voce magna continuérunt//aures suas et ímpetum fecérunt unanímiter in eum//[58]//et eiciéntes extra civitátem//lapidábant. Et testes deposuérunt vestiménta sua secus pedes adulescéntis, qui//vocabátur Saulus.//[59]//Et lapidábant Stéphanum invocántem et dicéntem: «Dómine//Iesu, súscipe spíritum meum».//[60]//Pósitis autem génibus clamávit voce magna://«Dómine, ne státuas illis hoc peccátum»; et cum hoc dixísset, obdormívit.///[8,1]//Saulus autem erat conséntiens neci eius.
RESPONSORIUM

℟.//Stéphanus, servus Dei, quem lapidábant Iudǽi, vidit cælos apértos: vidit et//introívit:
*//Beátus homo, cui cæli patébant.
℣.//Cum ígitur saxórum crepitántium túrbine quaterétur, inter æthéreos aulæ//cæléstis sinus divína ei cláritas fulsit.
*//Beátus homo, cui cæli patébant.
LECTIO ALTERA
Ex Sermónibus sancti Fulgéntii Ruspénsis epíscopi
(Sermo 3, 1-3. 5-6: CCL 91 A, 905-909)
Arma caritatis
Heri celebrávimus temporálem sempitérni regis nostri natálem; hódie//celebrámus triumphálem mílitis passiónem.///Heri enim Rex noster, trábea carnis indútus, de aula úteri virginális//egrédiens, visitáre dignátus est mundum; hódie miles, de tabernáculo córporis//éxiens, triumphátor migrávit ad cælum.///Rex noster, cum sit altíssimus, pro nobis húmilis venit, sed inánis veníre non//pótuit. Magnum quippe donatívum suis milítibus áttulit, quo eos non solum//copióse ditávit, sed étiam ad certándum invictíssime confortávit. Attulit namque//donum caritátis, quæ perdúceret hómines ad consórtium deitátis.///Quod ergo áttulit, erogávit; nec sibi áliquid mínuit, sed mirabíliter et suórum//fidélium paupériem ditávit et indeficiéntibus thesáuris plenus ipse permánsit.///Cáritas ergo, quæ ad terram de cælo depósuit Christum, ipsa Stéphanum de//terris elevávit ad cælum. Cáritas, quæ præcéssit in rege, ipsa subsequénter//refúlsit in mílite.///Stéphanus ergo, ut nóminis sui corónam meruísset accípere, caritátem pro//armis habébat et per ipsam ubíque vincébat. Per caritátem Dei sæviéntibus//Iudǽis non cessit, per caritátem próximi pro lapidántibus intercéssit. Per//caritátem arguébat errántes, ut corrigeréntur; per caritátem pro lapidántibus//orábat, ne puniréntur.///Caritátis virtúte subníxus, vicit Saulum crudéliter sæviéntem et, quem hábuit//in terra persecutórem, in cælo méruit habére consórtem. Ipsa sancta et indeféssa//cáritas desiderábat orándo acquírere, quos nequívit monéndo convértere.///Et ecce nunc Paulus cum Stéphano lætátur, cum Stéphano Christi claritáte//perfrúitur, cum Stéphano exsúltat, cum Stéphano regnat. Quo enim præcéssit//Stéphanus, trucidátus lapídibus Pauli, illuc secútus est Paulus, adiútus//oratiónibus Stéphani.///Quam vera vita, fratres mei, ubi non Paulus de Stéphani occisióne//confúnditur, sed Stéphanus de Pauli consórtio gratulátur, quóniam cáritas in//utróque lætátur. Cáritas quippe in Stéphano superávit sævítiam Iudæórum,//cáritas in Paulo coopéruit multitúdinem peccatórum, cáritas in utróque páriter//regnum méruit possidére cælórum.///Cáritas est ígitur ómnium fons et orígo bonórum, munímen egrégium, via//quæ ducit ad cælum. In caritáte qui ámbulat, nec erráre póterit, nec timére. Ipsa//dírigit, ipsa prótegit, ipsa perdúcit.///Quocírca, fratres, quóniam scalam caritátis constítuit Christus, per quam ad//cælum omnis possit conscéndere christiánus, puram caritátem fórtiter retinéte,//ipsam vobis ínvicem exhibéte et in ea proficiéndo conscéndite.
RESPONSORIUM

℟.//Hestérna die Dóminus natus est in terris, ut Stéphanus nascerétur in cælis;//ingréssus est in mundum,
*//Ut Stéphanus ingrederétur in cælum.
℣.//Heri rex noster, trábea carnis indútus, de aula úteri virginális egrédiens,//visitáre dignátus est mundum.
*//Ut Stéphanus ingrederétur in cælum.
Oratio
Da nobis, quǽsumus, Dómine, imitári quod cólimus, ut discámus et inimícos//dilígere, quia eius natalícia celebrámus, qui novit étiam pro persecutóribus//exoráre. Per Dóminum.
DIE 27 DECEMBRIS
Ad Officium lectionis
LECTIO PRIOR
De Epístola prima beáti Ioánnis apóstoli
1, 1 — 2, 3
Verbum vitæ et lux Dei
[1,1]//Quod fuit ab inítio, quod audívimus, quod vídimus óculis nostris, quod//perspéximus, et manus nostræ contrectavérunt de verbo vitæ//[2]//— et vita appáruit,//et vídimus et testámur et annuntiámus vobis vitam ætérnam, quæ erat coram//Patre et appáruit nobis —//[3]//quod vídimus et audívimus, annuntiámus et vobis, ut//et vos communiónem habeátis nobíscum. Commúnio autem nostra est cum Patre//et cum Fílio eius Iesu Christo.//[4]//Et hæc scríbimus nos, ut gáudium nostrum sit//plenum.//[5]//Et hæc est annuntiátio, quam audívimus ab eo et annuntiámus vobis,//quóniam Deus lux est, et ténebræ in eo non sunt ullæ.///[6]//Si dixérimus quóniam communiónem habémus cum eo et in ténebris//ambulámus, mentímur et non fácimus veritátem;//[7]//si autem in luce ambulémus,//sicut ipse est in luce, communiónem habémus ad ínvicem, et sanguis Iesu Fílii//eius mundat nos ab omni peccáto.///[8]//Si dixérimus quóniam peccátum non habémus, nosmetípsos sedúcimus, et//véritas in nobis non est.//[9]//Si confiteámur peccáta nostra, fidélis est et iustus, ut//remíttat nobis peccáta et emúndet nos ab omni iniustítia.//[10]//Si dixérimus quóniam//non peccávimus, mendácem fácimus eum, et verbum eius non est in nobis.///[2,1]//Filíoli mei, hæc scribo vobis, ut non peccétis. Sed si quis peccáverit,//advocátum habémus ad Patrem, Iesum Christum iustum;//[2]//et ipse est propitiátio//pro peccátis nostris, non pro nostris autem tantum sed étiam pro totíus mundi.///[3]//Et in hoc cognóscimus quóniam nóvimus eum: si mandáta eius servémus.
RESPONSORIUM
(1 Io 1, 2. 4; Io 20, 31)
℟.//Annuntiámus vobis vitam ætérnam, quæ erat coram Patre et appáruit//nobis; et hæc scríbimus nos,
*//Et gáudium nostrum sit plenum.
℣.//Hæc scripta sunt, ut credátis quia Iesus est Christus Fílius Dei; et ut,//credéntes, vitam habeátis in nómine eius.
*//Et gáudium nostrum sit plenum.
LECTIO ALTERA
Ex Tractátibus sancti Augustíni epíscopi in Epístolam Ioánnis
(Tract. 1, 1. 3: PL 35, 1978. 1980)
Manifestata est ipsa Vita in carne
*Quod erat ab inítio, quod audívimus et quod vídimus óculis nostris et manus//*nostræ tractavérunt de Verbo vitæ//. Quis est qui mánibus tractat Verbum, nisi//quia//*Verbum caro factum est et habitávit in nobis?///Hoc autem Verbum, quod caro factum est, ut mánibus tractarétur, cœpit esse//caro ex vírgine María: sed non tunc cœpit Verbum, quia//*quod erat ab inítio//dixit.//Vidéte si non attestátur Epístola sua Evangélio suo, ubi modo audístis.//*In//*princípio erat Verbum et Verbum erat apud Deum.///Forte de Verbo vitæ sic quisque accípiat quasi locutiónem quandam de//Christo, non ipsum corpus Christi, quod mánibus tractátum est. Vidéte quid//sequátur://*Et ipsa vita manifestáta est//. Christus ergo Verbum vitæ.///Et unde manifestáta est? Erat enim ab inítio, sed non erat manifestáta//homínibus: manifestáta autem erat ángelis vidéntibus et tamquam pane suo//cibántibus. Sed quid ait Scriptúra?//*Panem angelórum manducávit homo.///Ergo manifestáta est ipsa Vita in carne; quia in manifestatióne pósita est, ut//res, quæ solo corde vidéri potest, viderétur et óculis, ut corda sanáret. Solo enim//corde vidétur Verbum: caro autem et óculis corporálibus vidétur. Erat unde//viderémus carnem, sed non erat unde viderémus Verbum: factum est Verbum//caro, quam vidére possémus, et sanarétur in nobis unde Verbum viderémus.///*Et testes,//inquit,//*sumus; et annuntiámus vobis vitam ætérnam, quæ erat apud//*Patrem et manifestáta est in nobis//, hoc est: manifestáta est inter nos; quod//apértius dicerétur, manifestáta est nobis.///*Quæ ergo vídimus et audívimus, nuntiámus vobis.//Inténdat cáritas vestra://*quæ ergo vídimus et audívimus, nuntiámus vobis//. Illi vidérunt ipsum Dóminum//præséntem in carne, et audiérunt verba ex ore Dómini, et annuntiavérunt nobis.//Et nos ergo audívimus, sed non vídimus.///Minus ergo sumus felíces quam illi qui vidérunt et audiérunt? Et quómodo//adiúngit://*Ut et vos societátem habeátis nobíscum?//Illi vidérunt, nos non vídimus,//et tamen sócii sumus; quia fidem commúnem tenémus.///*Et socíetas nostra sit cum Deo Patre et Iesu Christo Fílio eius. Et hæc//,//inquit,//*scríbimus vobis, ut gáudium vestrum sit plenum//. Plenum gáudium dicit in//ipsa societáte, in ipsa caritáte, in ipsa unitáte.
RESPONSORIUM

℟.//Iste est Ioánnes, qui supra pectus Dómini in cena recúbuit:
*//Beátus//apóstolus, cui reveláta sunt secréta cæléstia.
℣.//Fluénta Evangélii de ipso sacri domínici péctoris fonte potávit.
*//Beátus//apóstolus, cui reveláta sunt secréta cæléstia.
Oratio
Deus, qui per beátum apóstolum Ioánnem Verbi tui nobis arcána reserásti,//præsta, quǽsumus, ut, quod ille nostris áuribus excellénter infúdit, intellegéntiæ//competéntis eruditióne capiámus. Per Dóminum.
DIE 28 DECEMBRIS
Ad Officium lectionis
LECTIO PRIOR
De libro Exodi
1, 8-16. 22
Cædes infantium Hebræorum in Ægypto
In diébus illis://[8]//Surréxit rex novus super Ægýptum, qui ignorábat Ioseph;//[9]//et//ait ad pópulum suum: «Ecce, pópulus filiórum Israel multus et fórtior nobis est://[10]//veníte, prudénter agámus cum eo, ne forte multiplicétur; et, si ingrúerit contra//nos bellum, addátur inimícis nostris, expugnatísque nobis, egrediátur de terra».//[11]//Præpósuit ítaque eis magístros óperum, ut afflígerent eos onéribus;//ædificaverúntque urbes promptuárias pharaóni, Phithom et Ramésses.//[12]//Quantóque opprimébant eos, tanto magis multiplicabántur et crescébant.//[13]//Formidaverúntque fílios Israel Ægýptii et in servitútem redegérunt eos//[14]//atque//ad amaritúdinem perducébant vitam eórum opéribus duris luti et láteris omníque//famulátu, quo in terræ opéribus premebántur.///[15]//Dixit autem rex Ægýpti obstetrícibus Hebræórum, quarum una vocabátur//Sephra, áltera Phua,//[16]//præcípiens eis: «Quando obstetricábitis Hebrǽas, et partus//tempus advénerit, si másculus fúerit, interfícite eum; si fémina, reserváte».///[22]//Præcépit ergo phárao omni pópulo suo dicens: «Quidquid masculíni sexus//natum fúerit, in flumen proícite; quidquid femínei, reserváte».
RESPONSORIUM
(Is 65, 19; Ap 21, 4. 5)
℟.//Gaudébo in pópulo meo:
*//Non audiétur in eo ultra vox fletus et vox//clamóris.
℣.//Mors ultra non erit, neque luctus, neque clamor, neque dolor. Ecce nova//fácio ómnia.
*//Non audiétur in eo ultra vox fletus et vox clamóris.
LECTIO ALTERA
Ex Sermónibus sancti Quodvultdéus epíscopi
(Sermo 2 de Symbolo: PL 40, 655)
Necdum loquuntur et Christum confitentur
Náscitur infans parvus, Rex magnus. Adducúntur de longínquo magi;//véniunt ut adórent adhuc in præsépi iacéntem, sed in cælo et in terra regnántem.//Annuntiántibus magis Regem natum, turbátur Heródes, et ne regnum perdat, vult//eum occídere, in quem si créderet, et hic secúrus, et in illa vita sine fine regnáret.///Quid times, Heródes, quia audis Regem natum? Non venit ille ut te exclúdat,//sed ut diábolum vincat. Sed tu hæc non intéllegens turbáris et sævis; et ut perdas//unum quem quæris, per tot infántium mortes effíceris crudélis.///Non te ulla píetas plangéntium matrum, aut lugéntium patrum fúnera//filiórum, non mugítus et gémitus révocat infántium. Necas párvulos córpore,//quia te necat timor in corde; et putas, si hoc quod cupis impléveris, diu te posse//vívere, cum ipsam Vitam quæras occídere.///Ille autem fons grátiæ, parvus et magnus, qui in præsépi iacet, thronum tuum//terret: agit per te nesciéntem causas suas, et a captivitáte diáboli ánimas líberat.//Suscépit fílios inimicórum in númerum adoptatórum.///Moriúntur párvuli pro Christo nesciéntes, paréntes plangunt mártyres//moriéntes: ille, nondum loquéntes, idóneos suos éfficit testes. Ecce quómodo//regnat, qui sic regnáre vénerat. Ecce iam líberat liberátor, et salútem præstat//salvátor.///Sed tu, Heródes, nésciens hoc, turbáris et sævis; et dum contra párvulum//sævis, iam illi obséquium præbes, et nescis.///O magnum donum grátiæ! Quibus eórum méritis prǽstitum est ut sic//víncerent infántes? Necdum loquúntur, et Christum confiténtur. Necdum mótibus//membrórum valent suscípere pugnam, et victóriæ iam éfferunt palmam.
RESPONSORIUM
(Cf. Ap 5, 14; 4, 10; 7, 11)
℟.//Adoravérunt vivéntem in sǽcula sæculórum.
*//Mitténtes corónas suas ante//thronum Dómini Dei sui.
℣.//Et cecidérunt in conspéctu throni in fácies suas: et benedixérunt vivéntem//in sǽcula sæculórum.
*//Mitténtes corónas suas ante thronum Dómini Dei sui.
Oratio
Deus, cuius hodiérna die præcónium Innocéntes mártyres non loquéndo, sed//moriéndo conféssi sunt, da, quǽsumus, ut fidem tuam, quam lingua nostra//lóquitur, étiam móribus vita fateátur. Per Dóminum.
SANCTÆ FAMILIÆ IESU, MARIÆ ET IOSEPH
Ad Officium lectionis
LECTIO PRIOR
De Epístola beáti Pauli apóstoli ad Ephésios
5, 21 — 6, 4
De vita christiana in familia
Fratres://[5,21]//Subiécti ínvicem estóte in timóre Christi.//[22]//Mulíeres viris suis sicut//Dómino,//[23]//quóniam vir caput est mulíeris, sicut et Christus caput est ecclésiæ,//ipse salvátor córporis.//[24]//Sed ut ecclésia subiécta est Christo, ita et mulíeres viris//in ómnibus.///[25]//Viri, dilígite uxóres, sicut et Christus diléxit ecclésiam et seípsum trádidit//pro ea,//[26]//ut illam sanctificáret mundans lavácro aquæ in verbo,//[27]//ut exhibéret ipse//sibi gloriósam ecclésiam non habéntem máculam aut rugam aut áliquid//eiúsmodi, sed ut sit sancta et immaculáta.//[28]//Ita et viri debent dilígere uxóres suas//ut córpora sua. Qui suam uxórem díligit, seípsum díligit;//[29]//nemo enim umquam//carnem suam ódio hábuit, sed nutrit et fovet eam sicut et Christus ecclésiam,//[30]//quia membra sumus córporis eius.//[31]//Propter hoc relínquet homo patrem et//matrem et adhærébit uxóri suæ et erunt duo in carne una.//[32]//Mystérium hoc//magnum est; ego autem dico de Christo et ecclésia!//[33]//Verúmtamen et vos sínguli//unusquísque suam uxórem sicut seípsum díligat; uxor autem tímeat virum.///[6,1]//Fílii, obœdíte paréntibus vestris in Dómino, hoc enim est iustum.//[2]//Honóra//patrem tuum et matrem, quod est mandátum primum cum promissióne,//[3]//ut bene//sit tibi et sis longǽvus super terram.//[4]//Et, patres, nolíte ad iracúndiam provocáre//fílios vestros, sed educáte illos in disciplína et correptióne Dómini.
RESPONSORIUM
(Eph 6, 1-2. 3; Lc 2, 51)
℟.//Fílii, obœdíte paréntibus vestris in Dómino, hoc enim est iustum;
*//Honóra//patrem tuum et matrem tuam.
℣.//Descéndit Iesus cum María et Ioseph; et venit Názareth et erat súbditus//illis.
*//Honóra patrem tuum et matrem tuam.
LECTIO ALTERA
Ex Allocutiónibus Pauli papæ Sexti
(Allocutio habita Nazareth 5 ianuarii 1964)
Exemplum Nazareth
Nazaréna domus schola est, in qua íncipit Christi vita dignósci: Evangélii//nempe schola.///Hic enim primum aspícere díscimus, audíre, meditári, pénitus perspícere quæ//in simplicíssima hac et humíllima pulcherrimáque Fílii Dei revelatióne vis alta//insit et arcána. Sed et imitári fortásse sensim díscimus.///Hic quidem ratiónem viámque percípimus, qua Christus quis sit fácile//cognoscámus. Hic appríme intellégimus quantum ea consideránda sint, quæ//illíus in nobis habitatiónem respíciunt ac véluti inclúdunt, loca vidélicet,//témpora, mores, sermo, sacri ritus, ómnia dénique, quibus Iesus est usus ut se//mundo fáceret maniféstum. Omnia hic vocem, ómnia significatiónem habent.///Hic profécto, hac in schola, perspícimus cur spiritális tenénda sit disciplína,//si quis Evangélii sequi doctrínam atque Christi cúpiat esse discípulus.///O quómodo ad nostram libénter redíre vellémus infántiam, nosque Nazarénæ//huic húmili eidémque sublími scholæ rursus commíttere! quam veheménter//gestirémus nostrum redintegráre stúdium ad veram vitæ sciéntiam iuxta Maríam//et ad divinárum veritátum intellegéntiam comparándam!///At hic nónnisi peregríni consídimus, votúmque hoc depónere cógimur, quo//institutiónem numquam absolútam ad noscéndum Evangélium hac in domo//pergámus. Non tamen abíbimus quin festinánter, ac véluti furtim, breves//quosdam e Nazaréna sede mónitus referámus.///Siléntium enim hæc docet in primis. Utinam óptima in nobis reviréscat//siléntii æstimátio, mirándi nempe huius ac necessárii mentis hábitus, dum in//æstuánti ætátis nostræ nimiúmque exagitáta vita tot vociferatiónibus, strepítibus,//clamóribus impugnámur. O Nazarénum siléntium, doce nos in bonis esse//cogitatiónibus defíxos, ad interióra spíritus inténtos, ad secréta Dei consília//verorúmque mandáta magistrórum audiénda probe parátos; doce nos quantum//opus sint atque váleant præparatiónes, stúdium, meditátio, personális intimúsque//ordo vitæ, orátio, quam Deus solus réspicit in occúlto.///Domésticam hic prætérea vivéndi percípimus ratiónem. Nos sane Názareth//admóneat quid sit família, quid eius commúnio dilectiónis, eius gravis ac nítida//pulchritúdo, sacra eius inviolabilísque propríetas; demónstret quam dulcis in//família sit institútio, pro qua nihil áliud substítui possit; edóceat quod sit eius in//sociáli órdine natívum offícium.///Operis dénique hic cognóscimus disciplínam. O Nazaréna sedes, fabri Fílii//domus, hic potíssimum sevéram quidem sed redemptrícem labóris humáni legem//intellégere optámus et celebráre; labóris hic dignitátem sic instauráre, ut ab//ómnibus sentiátur; illud hoc in tecto commemoráre, non posse labórem//semetípsum finem sibi esse, sed suam libertátem præstantiámque súmere non//tantum ex suo quod vocant moménto œconómico, verum ex iis étiam rebus,//quibus ad præclárum finem ipse dirígitur; hic dénique totíus mundi operáriis//salútem vólumus nuntiáre, iisdémque magnum exémplar osténdere, divínum//fratrem, prophétam iustárum ómnium, quæ ad eos pertíneant, causárum,//Christum vidélicet Dóminum nostrum.
RESPONSORIUM
(2 Cor 13, 11; Eph 5, 19; Col 3, 23)
℟.//Gaudéte, perfécti estóte, exhortámini, idem sápite, pacem habéte:
*//Cantántes et psalléntes in córdibus vestris Dómino.
℣.//Quodcúmque fácitis ex ánimo operámini, sicut Dómino, et non//homínibus.
*//Cantántes et psalléntes in córdibus vestris Dómino.
Oratio
Deus, qui præclára nobis Sanctæ Famíliæ dignátus es exémpla præbére,//concéde propítius, ut, domésticis virtútibus caritatísque vínculis illam sectántes,//in lætítia domus tuæ prǽmiis fruámur ætérnis. Per Dóminum.
DIE 30 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
1, 15 — 2, 3
Christus, caput Ecclesiæ; Paulus servus eius
ratres://[1,15]//Christus Iesus est imágo Dei invisíbilis,//primogénitus omnis creatúræ,//[16]//quia in ipso cóndita sunt univérsa in cælis et in terra,//visibília et invisibília,//sive throni sive dominatiónes//sive principátus sive potestátes.//Omnia per ipsum et in ipsum creáta sunt,//[17]//et ipse est ante ómnia,//et ómnia in ipso constant.//[18]//Et ipse est caput córporis ecclésiæ;//qui est princípium, primogénitus ex mórtuis,//ut sit in ómnibus ipse primátum tenens,//[19]//quia in ipso complácuit omnem plenitúdinem habitáre//[20]//et per eum reconciliáre ómnia in ipsum,//pacíficans per sánguinem crucis eius,//sive quæ in terris sive quæ in cælis sunt.///[21]//Et vos, cum essétis aliquándo alienáti et inimíci sensu in opéribus malis,//[22]//nunc autem reconciliávit in córpore carnis eius per mortem exhibére vos//sanctos et immaculátos et irreprehensíbiles coram ipso,//[23]//si tamen permanétis in//fide fundáti et stábiles et immóbiles a spe evangélii, quod audístis, quod//prædicátum est in univérsa creatúra, quæ sub cælo est, cuius factus sum ego//Paulus miníster.///[24]//Nunc gáudeo in passiónibus pro vobis et adímpleo ea quæ desunt//passiónum Christi in carne mea pro córpore eius, quod est ecclésia,//[25]//cuius factus//sum ego miníster secúndum dispensatiónem Dei, quæ data est mihi in vos, ut//ímpleam verbum Dei,//[26]//mystérium, quod abscónditum fuit a sǽculis et//generatiónibus, nunc autem manifestátum est sanctis eius,//[27]//quibus vóluit Deus//notas fácere divítias glóriæ mystérii huius in géntibus, quod est Christus in//vobis, spes glóriæ;//[28]//quem nos annuntiámus, commonéntes omnem hóminem et//docéntes omnem hóminem in omni sapiéntia, ut exhibeámus omnem hóminem//perféctum in Christo;//[29]//ad quod et labóro certándo secúndum operatiónem eius,//quæ operátur in me in virtúte.///[2,1]//Volo enim vos scire qualem sollicitúdinem hábeam pro vobis et pro his, qui//sunt Laodicíæ, et quicúmque non vidérunt fáciem meam in carne,//[2]//ut consoléntur//corda ipsórum instrúcti in caritáte et in omnes divítias plenitúdinis intelléctus, in//agnitiónem mystérii Dei, Christi,//[3]//in quo sunt omnes thesáuri sapiéntiæ et//sciéntiæ abscónditi.
RESPONSORIUM
(Col 1, 18. 17)
℟.//Christus est caput córporis Ecclésiæ, primogénitus ex mórtuis,
*//Ut sit in//ómnibus ipse primátum tenens.
℣.//Ipse est ante ómnia, et ómnia in ipso constant.
*//Ut sit in ómnibus ipse//primátum tenens.
LECTIO ALTERA
Ex Tractátu sancti Hippólyti presbýteri De refutatióne ómnium hǽresum
(Cap. 10, 33-34: PG 16, 3452-3453)
Verbum caro factum deificat nos
Non vanis verbis fidem habémus, neque subitáriis cordis mótibus abrípimur,//neque blandítiis facúndiæ sermónum mulcémur, sed verbis vi divína dictis fidem//non denegámus.///Et hæc Deus Verbo imperábat, Verbum autem illa loquebátur, per éadem//convértens hóminem ab inobœdiéntia, non vi necessitátis in servitútem rédigens,//sed in libertáte et voluntário consílio vocans.///Hoc Verbum in fine témporum mittébat Pater, non ámplius per prophétam//loqui neque obscúre prædicátum subintéllegi illud volens, sed iubens ut ipso visu//apparéret, ut mundus ipsum videns salvarétur.///Hoc Verbum cognóvimus ex Vírgine corpus assumpsísse et véterem//hóminem per novam formatiónem gestásse. Hoc scimus hóminem ex nostra//massa factum esse; nisi enim ex eádem éxstitit, frustra prǽcipit ut ipsum//imitémur tamquam magístrum. Si enim ille homo divérsæ erat forte substántiæ,//cur simília ímperat mihi débili nato, et quómodo hic bonus et iustus?///Ne autem divérsus a nobis censerétur, étiam labórem sustínuit, et esuríre//vóluit, et sitíre non recusávit, et somno quiévit, et passióni non repugnávit, et//morti obtemperávit, et resurrectiónem suam manifestávit, tamquam primítias//ófferens in his ómnibus própriam suam humanitátem, ut tu pátiens ne ánimum//despóndeas, sed, hóminem temetípsum prófitens, exspéctes et tu quæ Deus huic//exhíbuit.///Deum verum cum didíceris, habébis immortále corpus et incorrúptum una//cum ánima, et regnum cælórum nanciscéris tu, qui in terra degísti et cæléstem//regem cognovísti; eris autem consors Dei et cohéres Christi, non concupiscéntiis//vel passiónibus vel morbis obstríctus, quia factus es deus.///Quæcúmque enim sustinuísti mala, homo cum sis, hæc Deus dabat, quia//homo es; quæcúmque autem subsequúntur Deum, hæc præbére promísit Deus,//cum deificátus fúeris et immortális factus. Vidélicet, cognósce te ipsum,//agnóscens Deum qui te fecit; cognóscere enim et cognósci cóntigit ei qui ab illo//vocátus est.///Ne contendátis ígitur advérsus vos ínvicem, neu dubitétis régredi. Christus//enim est super ómnia Deus, qui peccátum ab homínibus ablúere constítuit,//novum perfíciens véterem hóminem, postquam imáginem eum vocávit ab inítio//et per effígiem osténdit caritátem, quam erga te habet. Cuius præcéptis grávibus//ubi obœdíveris, et boni bonus factus fúeris imitátor, eris eius consímilis, ab eo//honorátus. Non enim mendícus est Deus, qui et te deum fecit ad ipsíus glóriam.
RESPONSORIUM
(Io 1, 14; cf. Bar 3, 38)
℟.//Verbum caro factum est et habitávit in nobis.
*//Et vídimus glóriam eius,//glóriam quasi Unigéniti a Patre, plenum grátiæ et veritátis.
℣.//In terris visus est et cum homínibus conversátus est.
*//Et vídimus glóriam//eius, glóriam quasi Unigéniti a Patre, plenum grátiæ et veritátis.
Oratio
Concéde, quǽsumus, omnípotens Deus, ut nos Unigéniti tui nova per carnem//natívitas líberet, quos sub peccáti iugo vetústa sérvitus tenet. Per Dóminum.
DIE 31 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 4-15
Fides nostra in Christo
Fratres://[4]//Hoc dico, ut nemo vos decípiat in subtilitáte sermónum.//[5]//Nam etsi//córpore absens sum, sed spíritu vobíscum sum, gaudens et videns órdinem//vestrum et firmaméntum eius, quæ in Christum est, fídei vestræ.///[6]//Sicut ergo accepístis Christum Iesum Dóminum, in ipso ambuláte,//[7]//radicáti//et superædificáti in ipso et confirmáti fide, sicut didicístis, abundántes in//gratiárum actióne.//[8]//Vidéte, ne quis vos deprædétur per philosophíam et inánem//falláciam secúndum traditiónem hóminum, secúndum eleménta mundi et non//secúndum Christum;//[9]//quia in ipso inhábitat omnis plenitúdo divinitátis//corporáliter,//[10]//et estis in illo repléti, qui est caput omnis principátus et potestátis,//[11]//in quo et circumcísi estis circumcisióne non manufácta in exspoliatióne//córporis carnis, in circumcisióne Christi,//[12]//consepúlti ei in baptísmo, in quo et//conresuscitáti estis per fidem operatiónis Dei, qui suscitávit illum a mórtuis;//[13]//et//vos, cum mórtui essétis in delíctis et præpútio carnis vestræ, convivificávit cum//illo, donans nobis ómnia delícta,//[14]//delens, quod advérsum nos erat, chirógraphum//decrétis, quod erat contrárium nobis, et ipsum tulit de médio affígens illud cruci;//[15]//exspólians principátus et potestátes tradúxit confidénter, triúmphans illos in//semetípso.
RESPONSORIUM
(Col 2, 9. 10. 12)
℟.//In Christo inhábitat omnis plenitúdo divinitátis corporáliter,
*//Ipse est//caput omnis principátus et potestátis.
℣.//Consepúlti ei in baptísmo, in quo et conresuscitáti sumus per fidem//operatiónis Dei.
*//Ipse est caput omnis principátus et potestátis.
LECTIO ALTERA
Ex Sermónibus sancti Leónis Magni papæ
(Sermo 6 in Nativitate Domini, 2-3, 5: PL 54, 213-216)
Natalis Domini, natalis est pacis
Quamvis illa infántia, quam Fílii Dei non est dedignáta maiéstas, in virum//perféctum ætátis adiectióne provécta sit, et, consummáto passiónis et//resurrectiónis triúmpho, omnes suscéptæ pro nobis humilitátis transíerint//actiónes, rénovat tamen nobis hodiérna festívitas nati Iesu ex María Vírgine//sacra primórdia; et, dum Salvatóris nostri adorámus ortum, invenímur nos//nostrum celebráre princípium.///Generátio enim Christi orígo est pópuli christiáni, et natális cápitis natális est//córporis.///Hábeant licet sínguli quique vocatórum órdinem suum, et omnes Ecclésiæ//fílii témporum sint successióne distíncti, univérsa tamen summa fidélium, fonte//orta baptísmatis, sicut cum Christo in passióne crucifíxi, in resurrectióne//resuscitáti, in ascensióne ad déxteram Patris collocáti, ita cum ipso sunt in hac//nativitáte congéniti.///Quisquis enim hóminum in quacúmque mundi parte credéntium regenerátur//in Christo, intercíso originális trámite vetustátis, transit in novum hóminem//renascéndo; nec iam in propágine habétur carnális patris, sed in gérmine//Salvatóris, qui ídeo Fílius hóminis est factus, ut nos fílii Dei esse possímus.///Nisi enim ille ad nos hac humilitáte descénderet, nemo ad illum ullis suis//méritis perveníret.///Unde ipsa colláti múneris magnitúdo dignam a nobis éxigit suo splendóre//reveréntiam. Ideo enim, sicut beátus Apóstolus docet, non spíritum huius mundi//accépimus, sed Spíritum qui ex Deo est, ut sciámus quæ a Deo donáta sunt//nobis; qui non áliter pie cólitur, nisi id ei, quod ipse tríbuit, offerátur.///Quid autem in thesáuro domínicæ largitátis ad honórem præséntis festi tam//cóngruum póssumus inveníre, quam pacem, quæ in nativitáte Dómini primo est//angélico prædicáta concéntu?///Ipsa enim est, quæ parit fílios Dei, nutrix dilectiónis et génetrix unitátis,//réquies beatórum et æternitátis habitáculum; cuius hoc opus próprium et speciále//benefícium est, ut iungat Deo quos secérnit de mundo.///Qui ergo non ex sanguínibus, neque ex voluntáte carnis, neque ex voluntáte//viri, sed ex Deo nati sunt, ófferant Patri pacificórum concórdiam filiórum, et in//primogénitum novæ creatúræ, qui venit non suam, sed mitténtis, fácere//voluntátem, univérsa adoptiónis membra concúrrant: quóniam grátia Patris non//discórdes neque dissímiles, sed unum sentiéntes unúmque amántes adoptávit//herédes. Ad unam reformátos imáginem, opórtet ánimam habére confórmem.///Natális Dómini, natális est pacis: sic enim ait Apóstolus: Ipse est pax nostra,//qui fecit útraque unum; quóniam sive Iudǽus, sive gentílis, per ipsum habémus//accéssum in uno Spíritu ad Patrem.
RESPONSORIUM
(Eph 2, 13-14. 17)
℟.//Vos, qui aliquándo erátis longe, facti estis prope in sánguine Christi.
*//Ipse//enim est pax nostra, qui fecit útraque unum.
℣.//Et véniens evangelizávit pacem vobis, qui longe fuístis, et pacem iis qui//prope.
*//Ipse enim est pax nostra, qui fecit útraque unum.
Oratio
Omnípotens sempitérne Deus, qui in Fílii tui nativitáte tribuísti totíus//religiónis inítium perfectionémque constáre, da nobis, quǽsumus, in eius//portióne censéri, in quo totíus salútis humánæ summa consístit. Per Dóminum.
In octava Nativitatis Domini
Ad Officium lectionis
LECTIO PRIOR
De Epístola ad Hebrǽos
2, 9-17
Christus per omnia fratribus similis
Fratres://[9]//Eum, qui//*paulo minus ab ángelis minorátus est,//vidémus Iesum//propter passiónem mortis//*glória et honóre coronátum,//ut grátia Dei pro ómnibus//gustáverit mortem.///[10]//Decébat enim eum, propter quem ómnia et per quem ómnia, qui multos//fílios in glóriam addúxit, ducem salútis eórum per passiónes consummáre.//[11]//Qui//enim sanctíficat et qui sanctificántur, ex uno omnes; propter quam causam non//erubéscit fratres eos vocáre//[12]//dicens://«Nuntiábo nomen tuum frátribus meis,//in médio ecclésiæ laudábo te»;///[13]//et íterum: «Ego ero fidens in eum»;///et íterum: «Ecce ego et púeri, quos mihi dedit Deus».///[14]//Quia ergo púeri communicavérunt sánguini et carni, et ipse simíliter//participávit iísdem, ut per mortem destrúeret eum, qui habébat mortis impérium,//id est Diábolum,//[15]//et liberáret eos, qui timóre mortis per totam vitam obnóxii//erant servitúti.//[16]//Nusquam enim ángelos apprehéndit, sed//*semen Abrahæ//*apprehéndit//.//[17]//Unde débuit per ómnia frátribus similári, ut miséricors fíeret et//fidélis póntifex in iis, quæ sunt ad Deum, ut repropitiáret delícta pópuli.
RESPONSORIUM
(Lc 1, 28)
℟.//Beáta es, Virgo María, quæ Dóminum portásti, creatórem mundi:
*//Genuísti qui te fecit et in ætérnum pérmanes virgo.
℣.//Ave, María, grátia plena, Dóminus tecum.
*//Genuísti qui te fecit et in//ætérnum pérmanes virgo.
LECTIO ALTERA
Ex Epístolis sancti Athanásii epíscopi
(Epist. ad Epictetum, 5-9: PG 26, 1058. 1062-1066)
Verbum nostra suscepit ex Maria
*Verbum semen Abrahæ apprehéndit,//ut ait Apóstolus,//*unde débuit per ómnia//*frátribus similári,//et corpus assúmere nobis símile. Proptérea ígitur adest vere//María, ut ab ea illud assúmat et tamquam próprium pro nobis illud ófferat.//Partum mémorat Scriptúra, et ait://*Pannis eum invólvit//: ac beáta prædicabántur//úbera, quibus ipse lactátus est, et quasi partu vulvam adaperiénte oblátum est//sacrifícium. Et Gábriel quidem caute ac prudénter annuntiábat illi, dicéndo, non//simplíciter, quod//*in te//nascétur, ne extrínsecus corpus ipsi indúctum putarétur;//sed,//*ex te,//ut, quod gignebátur, ortum ex illa duxísse crederétur.///Ita autem se res habébat, ut nostra Verbum suscípiens, offerénsque in//sacrifícium, pénitus absúmeret, ac deínceps suis nos índuens, Apóstolo hæc//dicéndi occasiónem daret://*Opórtet corruptíbile hoc indúere incorruptiónem et//*mortále hoc indúere immortalitátem//.///Hæc autem non fictióne facta sunt, quemádmodum nonnúlli existimárunt,//absit! sed, Salvatóre vere hómine facto, hinc totíus hóminis salus consecúta est.//Verum nequáquam fictítia res est salus nostra neque solíus córporis; sed vere//totíus hóminis, ánimæ scílicet et córporis, salus in ipso Verbo facta est.///Humánum ítaque natúra erat, quod ex María pródiit, secúndum divínas//Scriptúras, verúmque erat Dómini corpus: verum, inquam, fuit, cum idem atque//nostrum exstíterit. Soror étenim nostra est María, omnes quippe ex Adámo orti//sumus.///Quod enim a Ioánne dícitur://*Verbum caro factum est,//eádem est//significatióne, ut ex símili loquéndi modo deprehéndere licet: apud Paulum//quippe scriptum est://*Christus factus est pro nobis maledíctum.//Nam humáno//córpori, ex Verbi communióne et coniunctióne, ingens facta est accéssio: ex//mortáli enim factum est immortále, et, cum animále esset, factum est spiritále,//cumque ex terra factum esset, cæléstes portas penetrávit.///Porro Trínitas, étiam Verbo ex María corpus suménte, Trínitas semper est,//neque accessiónem admíttens, neque diminutiónem; sed perfécta semper est, et//in Trinitáte una Déitas agnóscitur, et sic unus Deus Verbi Pater in Ecclésia//prædicátur.
RESPONSORIUM
(Cf. Lc 1, 42)
℟.//Sancta et immaculáta virgínitas, quibus te láudibus éfferam, néscio:
*//Quia//quem cæli cápere non póterant, tuo grémio contulísti.
℣.//Benedícta tu in muliéribus et benedíctus fructus ventris tui.
*//Quia quem//cæli cápere non póterant, tuo grémio contulísti.
Oratio
Deus, qui salútis ætérnæ, Beátæ Maríæ virginitáte fecúnda, humáno géneri//prǽmia præstitísti, tríbue, quǽsumus, ut ipsam pro nobis intercédere sentiámus,//per quam merúimus Fílium tuum auctórem vitæ suscípere. Qui tecum vivit.
DIE 2 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 16 — 3, 4
Vita nova in Christo
Fratres://[2,16]//Nemo vos iúdicet in cibo aut in potu aut ex parte diéi festi aut//neoméniæ aut sabbatórum,//[17]//quæ sunt umbra futurórum, corpus autem Christi.//[18]//Nemo vos bravío defráudet cómplacens sibi in humilitáte et religióne//angelórum propter ea, quæ vidit, ingrédiens, frustra inflátus sensu carnis suæ//[19]//et//non tenens caput, ex quo totum corpus per nexus et coniunctiónes//subministrátum et compaginátum crescit in augméntum Dei.///[20]//Si mórtui estis cum Christo ab eleméntis mundi, quid tamquam vivéntes in//mundo decrétis subicímini://[21]//«Ne tetígeris neque gustáveris neque//contrectáveris»,//[22]//quæ sunt ómnia in corruptiónem ipso usu secúndum præcépta//et doctrínas hóminum?//[23]//Quæ sunt ratiónem quidem habéntia sapiéntiæ in//superstitióne et humilitáte, et non parcéndo córpori, non in honóre áliquo ad//saturitátem carnis.///[3,1]//Igitur si conresurrexístis Christo, quæ sursum sunt quǽrite, ubi Christus est//in déxtera Dei sedens;//[2]//quæ sursum sunt sápite, non quæ supra terram.//[3]//Mórtui//enim estis, et vita vestra abscóndita est cum Christo in Deo!//[4]//Cum Christus//apparúerit, vita vestra, tunc et vos apparébitis cum ipso in glória.
RESPONSORIUM
(Cf. Col 3, 1-2; Lc 12, 34)
℟.//Si conresurrexístis Christo, quæ sursum sunt quǽrite, ubi Christus est in//déxtera Dei sedens;
*//Quæ sursum sunt sápite, non quæ supra terram.
℣.//Ubi thesáurus vester est, ibi et cor vestrum erit.
*//Quæ sursum sunt sápite,//non quæ supra terram.
LECTIO ALTERA
E Libro sancti Basilíi Magni epíscopi De Spíritu Sancto
(Cap. 26, nn. 61. 64: PG 32, 179-182. 186)
De Domino vivificante corpus suum in Spiritu
Qui iam non vivit secúndum carnem, sed Spíritu Dei ágitur ac fílius Dei//nominátur et confórmis imágini Fílii Dei factus est, spiritális dícitur. Et sicut//cernéndi vis est in óculo sano, sic operátio Spíritus in ánima purgáta.///Item, quemádmodum verbum est in ánimo, intérdum ut in corde cogitátum,//intérdum ut lingua prolátum: sic et Spíritus Sanctus, vel cum testimónium præbet//spirítui nostro, et clamat in córdibus nostris, Abba, Pater, vel cum lóquitur pro//nobis, iuxta id quod dictum est, Non vos estis qui loquímini, sed Spíritus Patris,//qui lóquitur in vobis.///Iamvéro, et ut totum in pártibus, Spíritus intellégitur iuxta donórum//distributiónem. Omnes enim ínvicem sumus membra, sed habéntes dona//secúndum Dei grátiam nobis datam divérsa.///Eaprópter, non potest dícere óculus mánui: Non opus hábeo te; aut rursus//caput pédibus: Non est mihi vobis opus. Sed ómnia quidem simul complent//corpus Christi in unitáte Spíritus; necessáriam autem utilitátem sibi ínvicem//reddunt ex donis.///Deus enim pósuit membra in córpore, unumquódque illórum ut vóluit.//Membra autem eándem habent pro se mútuo sollicitúdinem, iuxta spiritálem//mútuæ affectiónis ipsis ínsitæ communiónem. Eóque sive pátitur unum//membrum, una cum eo patiúntur ómnia membra: sive glorificátur unum//membrum simul gaudent ómnia membra.///Rursus, quemádmodum partes sunt in toto, ita sínguli sumus in Spíritu, eo//quod omnes in uno córpore in unum Spíritum baptizáti sumus.///Sicut autem in Fílio cérnitur Pater, sic Fílius cérnitur in Spíritu. Itaque//adorátio, quæ sit in Spíritu, mentis nostræ operatiónem ut in luce factam índicat,//ut díscere licet ex iis quæ Samaritánæ dicta sunt. Nam cum illa, consuetúdine//regiónis decépta, existimáret in loco esse adoratiónem, Dóminus eam dédocens//dixit in Spíritu et veritáte adoráre oportére: nimírum seípsum appéllans//veritátem.///Quemádmodum ígitur in Fílio dícimus adoratiónem, velut in imágine Dei ac//Patris: sic et in Spíritu, tamquam in seípso Dómini divinitátem expriménte.///Itaque próprie et congruénter per illuminatiónem Spíritus conspícimus//splendórem glóriæ Dei; per charactérem autem ad eum, cuius est charácter et//æquále sigíllum, subvéhimur.
RESPONSORIUM
(1 Cor 2, 12. 10; Eph 3, 5)
℟.//Nos non spíritum huius mundi accépimus, sed Spíritum qui ex Deo est, ut//sciámus quæ a Deo donáta sunt nobis:
*//Spíritus enim ómnia scrutátur, étiam//profúnda Dei.
℣.//Quod áliis generatiónibus non innótuit fíliis hóminum, sícuti nunc//revelátum est sanctis apóstolis et prophétis in Spíritu.
*//Spíritus enim ómnia//scrutátur, étiam profúnda Dei.
Oratio
Da, quǽsumus, Dómine, pópulo tuo inviolábilem fídei firmitátem, ut, qui//Unigénitum tuum in tua tecum glória sempitérnum in veritáte nostri córporis//natum de Matre Vírgine confiténtur, et a præséntibus liberéntur advérsis et//mansúris gáudiis inserántur. Per Dóminum.
DIE 3 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 5-16
Vita novi hominis
Fratres://[5]//Mortificáte membra, quæ sunt super terram: fornicatiónem,//immundítiam, libídinem, concupiscéntiam malam et avarítiam, quæ est//simulacrórum sérvitus,//[6]//propter quæ venit ira Dei super fílios incredulitátis;//[7]//in//quibus et vos ambulástis aliquándo, cum viverétis in illis.//[8]//Nunc autem depónite//et vos ómnia: iram, indignatiónem, malítiam, blasphémiam, turpem sermónem//de ore vestro;//[9]//nolíte mentíri ínvicem, qui exuístis vos véterem hóminem cum//áctibus eius//[10]//et induístis novum, eum, qui renovátur in agnitiónem secúndum//imáginem eius, qui creávit eum,//[11]//ubi non est Græcus et Iudǽus, circumcísio et//præpútium, bárbarus, Scytha, servus, liber, sed ómnia et in ómnibus Christus.///[12]//Indúite vos ergo sicut elécti Dei, sancti et dilécti, víscera misericórdiæ,//benignitátem, humilitátem, mansuetúdinem, longanimitátem,//[13]//supportántes//ínvicem et donántes vobis ipsis, si quis advérsus áliquem habet querélam; sicut//et Dóminus donávit vobis, ita et vos;//[14]//super ómnia autem hæc: caritátem, quod//est vínculum perfectiónis.//[15]//Et pax Christi dominétur in córdibus vestris, ad//quam et vocáti estis in uno córpore. Et grati estóte.///[16]//Verbum Christi hábitet in vobis abundánter, in omni sapiéntia docéntes et//commonéntes vosmetípsos psalmis, hymnis, cánticis spiritálibus, in grátia//cantántes in córdibus vestris Deo.
RESPONSORIUM
(Cf. Gal 3, 27-28)
℟.//Quicúmque in Christo baptizáti sumus, Christum indúimus:
*//Omnes enim//nos unus sumus in Christo Iesu Dómino nostro.
℣.//Non est Iudǽus neque Græcus, non est servus neque liber, non est//másculus neque fémina.
*//Omnes enim nos unus sumus in Christo Iesu Dómino//nostro.
LECTIO ALTERA
Ex Tractátibus sancti Augustíni epíscopi in Ioánnem
(Tract. 17, 7-9: CCL 36, 174-175)
Geminum caritatis præceptum
Venit ipse Dóminus, caritátis doctor, caritáte plenus, brévians, sicut de illo//prædíctum est, verbum super terram, et osténdit in duóbus præcéptis caritátis//pendére legem et prophétas.///Quæ sunt illa duo præcépta, fratres, recólite mecum. Notíssima enim esse//debent, nec modo tantum veníre in mentem, cum commemorántur a nobis, sed//deléri numquam debent de córdibus vestris. Semper omníno cogitáte diligéndum//esse Deum et próximum: Deum ex toto corde, ex tota ánima et ex tota mente; et//próximum tamquam seípsum.///Hæc semper cogitánda, hæc meditánda, hæc retinénda, hæc agénda, hæc//implénda sunt. Dei diléctio prior est órdine præcipiéndi, próximi autem diléctio//prior est órdine faciéndi. Neque enim qui tibi præcíperet dilectiónem istam in//duóbus præcéptis, prius tibi commendáret próximum, et póstea Deum, sed prius//Deum, póstea próximum.///Tu autem, quia Deum nondum vides, diligéndo próximum promeréris quem//vídeas; diligéndo próximum purgas óculum ad vidéndum Deum, evidénter//Ioánne dicénte: Si fratrem quem vides non díligis, Deum quem non vides//quómodo dilígere póteris?///Ecce dícitur tibi: Dílige Deum. Si dicas mihi: Osténde mihi quem díligam,//quid respondébo, nisi quod ait ipse Ioánnes: Deum nemo vidit umquam? Et ne te//aliénum omníno a Deo vidéndo esse arbitréris: Deus, inquit, cáritas est; et qui//manet in caritáte, in Deo manet. Dílige ergo próximum, et intuére in te unde//díligis próximum; ibi vidébis, ut póteris, Deum.///Incipe ergo dilígere próximum. Frange esuriénti panem tuum, et egénum sine//tecto induc in domum tuam; si víderis nudum, vesti et domésticos séminis tui ne//despéxeris.///Fáciens autem ista, quid consequéris? Tunc erúmpet velut matutína lux tua.//Lux tua Deus tuus est tibi matutína, quia post noctem sǽculi tibi véniet; nam ille//nec óritur, nec óccidit, quia semper manet.///Diligéndo próximum, et curam habéndo de próximo tuo, iter agis. Quo iter//agis, nisi ad Dóminum Deum, ad eum, quem dilígere debémus ex toto corde, ex//tota ánima, ex tota mente? Ad Dóminum enim nondum pervénimus, sed//próximum nobíscum habémus. Porta ergo eum, cum quo ámbulas, ut ad eum//pervénias, cum quo manére desíderas.
RESPONSORIUM
(1 Io 4, 10-11. 16)
℟.//Deus diléxit nos et misit Fílium suum propitiatiónem pro peccátis//nostris.
*//Si sic Deus diléxit nos et nos debémus altérutrum dilígere.
℣.//Et nos, qui credídimus, cognóvimus caritátem, quam habet Deus in//nobis.
*//Si sic Deus diléxit nos et nos debémus altérutrum dilígere.
Oratio
Deus, qui, per beátum sacræ Vírginis partum, Fílii tui carnem humánis fecísti//præiudíciis non tenéri, præsta, quǽsumus, ut, huius creatúræ novitáte suscépti,//vetustátis antíquæ contágiis exuámur. Per Dóminum.
DIE 4 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 17 — 4, 1
Vita familiæ christianæ
Fratres://[3,17]//Omne, quodcúmque fácitis in verbo aut in ópere, ómnia in nómine//Dómini Iesu grátias agéntes Deo Patri per ipsum.///[18]//Mulíeres, súbditæ estóte viris, sicut opórtet in Dómino.//[19]//Viri, dilígite//uxóres et nolíte amári esse ad illas.//[20]//Fílii, obœdíte paréntibus per ómnia, hoc//enim plácitum est in Dómino.//[21]//Patres, nolíte ad indignatiónem provocáre fílios//vestros, ut non pusíllo ánimo fiant.//[22]//Servi, obœdíte per ómnia dóminis//carnálibus, non ad óculum serviéntes, quasi homínibus placéntes, sed in//simplicitáte cordis, timéntes Dóminum.//[23]//Quodcúmque fácitis, ex ánimo//operámini sicut Dómino et non homínibus,//[24]//sciéntes quod a Dómino accipiétis//retributiónem hereditátis. Dómino Christo servíte;//[25]//qui enim iniúriam facit,//recípiet id quod iníque gessit, et non est personárum accéptio.///[4,1]//Dómini, quod iustum est et æquum, servis præstáte, sciéntes quóniam et//vos Dóminum habétis in cælo.
RESPONSORIUM
(Col 3, 17)
℟.//Omne quodcúmque fácitis in verbo aut in ópere,
*//Omnia in nómine//Dómini Iesu.
℣.//Grátias agéntes Deo et Patri per ipsum.
*//Omnia in nómine Dómini Iesu.
LECTIO ALTERA
Ex Capítibus quínquies centénis sancti Máximi Confessóris abbátis
(Centuria 1, 8-13: PG 90, 1182-1186)
Mysterium semper novum
Dei Verbum, carne semel natum (quæ eius propénsa benígnitas ac humánitas//est), iis qui velint, semper volens spíritu náscitur; fitque infans, se in illis//virtútibus infórmans; ac quo módulo cápere novit suscipiéntem, seípsum//maniféstat, nulla livóris labe ac invídia, suæ magnitúdinis amplitúdinem//mínuens, sed quasi mensúra ac modo cupiéntium vidére facultátem explórans,//sempérque præ mystérii excelléntia, cunctis inaspectábilis perínde persevérans.///Quámobrem divínus Apóstolus, mystérii vim sapiénter consíderans: Iesus//Christus, inquit, heri et hódie; ipse et in sǽcula; ita nimírum, mystérium semper//novum intéllegens, nulláque umquam mentis comprehensióne consenéscens.///Náscitur Christus Deus, assumptióne carnis ánima intellegénte prǽditæ,//factus homo; qui ipse rebus concésserat, ut ex níhilo procéderent: stella ab//Oriénte intérdiu conspícua micat, magósque ducit quo loco Verbum assúmpta//carne iacet; ut osténdat Verbum, quod continétur in lege et prophétis, mýstice//superáre sénsuum notítiam et gentes addúcere ad máximum cognitiónis lumen.///Plane enim legis sermo ac prophéticus, stellæ instar, pie intelléctus, eos qui//grátiæ vi secúndum propósitum vocáti sunt, ad Verbum incarnátum//agnoscéndum addúcit.///Idcírco Deus fit perféctus homo, nihil eórum quæ erant natúræ, uno dumtáxat//dempto peccáto (quando nec ipsum ex censu natúræ erat), demútans; ut carnis//esca obiécta, eius vorándæ insatiábilem dracónem, illíque inhiántem, provocáret;//carnis scílicet, quæ illi venénum futúra erat, obténtu, Deitátis in ea occúltæ//poténtia, ipsum pénitus proflígans; humánæ vero natúræ remédium foret, ad//prístinam eam grátiam instáurans, Deitátis ítidem in ea poténtia.///Quemádmodum enim ille, effúso in sciéntiæ lignum venéno suo, natúram//gustu corrúperat; sic et ipse domínicam carnem vorándam præsúmens, Deitátis//in ea virtúte, corrúptus interitúque sublátus est.///Magnum divínæ incarnatiónis mystérium, semper mystérium manet; quo//plane modo Verbum in carne, persóna sua essentiáliter est, quod essentiáliter//éadem persóna totum útique exsístit apud Patrem? Quómodo idem, tum totum//Deus natúra est, totúmque natúra homo factum est; neutra prorsus desideráta//natúra, neque divína, qua Deus est, neque vero nostra, qua homo factum est?///Hæc sola fides capit mystéria, ipsa nimírum substántia et basis eárum rerum,//quæ omnem mentis sensum et ratiónem excédunt.
RESPONSORIUM
(Io 1, 14. 1)
℟.//Verbum caro factum est et habitávit in nobis:
*//Cuius glóriam vídimus,//quasi Unigéniti a Patre, plenum grátiæ et veritátis.
℣.//In princípio erat Verbum et Verbum erat apud Deum et Deus erat//Verbum.
*//Cuius glóriam vídimus, quasi Unigéniti a Patre, plenum grátiæ et//veritátis.
Oratio
Concéde nobis, omnípotens Deus, ut salutáre tuum, quod ad redemptiónem//mundi luce nova cælórum procéssit, nostris semper innovándis córdibus oriátur.//Per Dóminum.
DOMINICA II POST NATIVITATEM
Ad Officium lectionis
LECTIO PRIOR
De Epístola beáti Pauli apóstoli ad Colossénses
4, 2-18
Conclusio Epistolæ
Fratres://[2]//Oratióni instáte, vigilántes in ea in gratiárum actióne,//[3]//orántes simul//et pro nobis, ut Deus apériat nobis óstium sermónis ad loquéndum mystérium//Christi, propter quod étiam vinctus sum,//[4]//ut maniféstem illud, ita ut opórtet me//loqui.//[5]//In sapiéntia ambuláte ad eos, qui foris sunt, tempus rediméntes.//[6]//Sermo//vester semper sit in grátia, sale condítus, ut sciátis quómodo opórteat vos//unicuíque respondére.///[7]//Quæ circa me sunt, ómnia vobis nota fáciet Týchicus, caríssimus frater et//fidélis miníster et consérvus in Dómino,//[8]//quem misi ad vos ad hoc ipsum, ut//cognoscátis, quæ circa nos sunt, et consolétur corda vestra,//[9]//cum Onésimo fidéli//et caríssimo fratre, qui est ex vobis; ómnia, quæ hic agúntur, nota fácient vobis.///[10]//Salútat vos Aristárchus concaptívus meus et Marcus consobrínus Bárnabæ,//de quo accepístis mandáta — si vénerit ad vos, excípite illum —//[11]//et Iesus, qui//dícitur Iustus, qui sunt ex circumcisióne, hi soli adiutóres in regno Dei, qui mihi//fuérunt solácio.//[12]//Salútat vos Epáphras, qui ex vobis est, servus Christi Iesu,//semper certans pro vobis in oratiónibus, ut stetis perfécti et impléti in omni//voluntáte Dei.//[13]//Testimónium enim illi perhíbeo quod habet multum labórem pro//vobis et pro his, qui sunt Laodicíæ et qui Hierápoli.//[14]//Salútat vos Lucas, médicus//caríssimus, et Demas.//[15]//Salutáte fratres, qui sunt Laodicíæ, et Nympham et, quæ//in domo eius est, ecclésiam.//[16]//Et cum lecta fúerit apud vos epístula, fácite ut et in//Laodicénsium ecclésia legátur, et eam, quæ ex Laodicía est, vos quoque legátis.//[17]//Et dícite Archíppo: «Vide ministérium, quod accepísti in Dómino, ut illud//ímpleas».///[18]//Salutátio mea manu Pauli. Mémores estóte vinculórum meórum. Grátia//vobíscum.
RESPONSORIUM
(Col 4, 3; cf. Ps 50 (51), 17)
℟.//Orémus pro ínvicem, ut Deus apériat nobis óstium sermónis
*//Ad//loquéndum mystérium Christi.
℣.//Dóminus lábia nostra apériat et os nostrum annúntiet laudem Dei.
*//Ad//loquéndum mystérium Christi.
LECTIO ALTERA
Ex Sermónibus sancti Augustíni epíscopi
(Sermo 194, 3-4: PL 38, 1016-1017)
Verbi visione satiabimur
Quis hóminum omnes thesáuros sapiéntiæ et sciéntiæ nóverit in Christo//occúltos atque in paupertáte carnis eius abscónditos? Quia propter nos pauper//factus est, cum dives esset, ut illíus paupertáte ditarémur. Cum enim//mortalitátem assúmeret mortémque consúmeret, in paupertáte se osténdit: sed//divítias dilátas promísit, non ablátas amísit.///Quam multa multitúdo dulcédinis eius, quam abscóndit timéntibus se,//pérficit autem sperántibus in se!///Ex parte enim scimus, donec véniat quod perféctum est. Cui capiéndo ut//idónei præstarémur, ille æquális Patri in forma Dei, in forma servi factus símilis//nobis, refórmat nos ad similitúdinem Dei: et factus fílius hóminis únicus Fílius//Dei, multos fílios hóminum facit fílios Dei; et nutrítos servos per visíbilem//formam servi, pérficit líberos ad vidéndam formam Dei.///Fílii enim Dei sumus et nondum appáruit quid érimus. Et scimus quóniam,//cum apparúerit, símiles ei érimus, quóniam vidébimus eum sícuti est. Nam qui//sunt illi sapiéntiæ scientiǽque thesáuri, quæ illæ divítiæ divínæ, nisi quia//suffíciunt nobis? Et quæ illa multitúdo dulcédinis, nisi quia sátiat nos? Osténde//ergo nobis Patrem, et súfficit nobis.///Et in quodam psalmo quidam ex nobis, vel in nobis, vel pro nobis, ait illi://Satiábor, dum manifestábitur glória tua. Ipse autem et Pater unum sunt: et qui//ipsum videt, videt et Patrem. Ergo Dóminus virtútum, ipse est rex glóriæ.//Convértens nos, osténdet nobis fáciem suam; et salvi érimus et satiábimur et//suffíciet nobis.///Quod donec fiat, donec osténdat nobis quod suffíciat nobis, donec eum//fontem vitæ potémus et satiémur, ínterim dum ambulántes per fidem//peregrinámur ab eo, dum esurímus et sitímus iustítiam, et formæ Dei//pulchritúdinem ineffábili ardóre desiderámus, formæ servi natálem devóto//obséquio celebrémus.///Nondum contemplári póssumus quod génitus est ante lucíferum a Patre,//frequentémus quod noctúrnis horis est natus ex Vírgine. Nondum cápimus quod//ante solem pérmanet nomen eius, agnoscámus in sole pósitum tabernáculum//eius.///Nondum contuémur Unicum permanéntem in Patre suo, recordémur//Sponsum procedéntem de thálamo suo. Nondum idónei sumus convívio Patris//nostri, agnoscámus præsépe Dómini nostri Iesu Christi.
RESPONSORIUM
(1 Io 1, 2; 5, 20)
℟.//Vita appáruit et vídimus et annuntiámus vobis vitam ætérnam,
*//Quæ erat//coram Patre et appáruit nobis.
℣.//Scimus quóniam Fílius Dei venit, et dedit nobis sensum, ut cognoscámus//eum, qui verus est; et sumus in eo, qui verus est, in Fílio eius Iesu Christo. Hic//est qui verus est, Deus et vita ætérna.
*//Quæ erat coram Patre et appáruit nobis.
Oratio
Omnípotens sempitérne Deus, fidélium splendor animárum, dignáre//mundum glória tua implére benígnus et cunctis pópulis appáre per tui lúminis//claritátem. Per Dóminum.
IN EPIPHANIA DOMINI
Ad Officium lectionis
LECTIO PRIOR
De libro Isaíæ prophétæ
60, 1-22
Revelatio gloriæ Domini super Ierusalem
[1]//Surge, illumináre, quia venit lumen tuum, et glória Dómini super te orta est.//[2]//Quia ecce ténebræ opérient terram et calígo pópulos; super te autem oriétur//Dóminus, et glória eius in te vidébitur.//[3]//Et ambulábunt gentes in lúmine tuo, et//reges in splendóre ortus tui.///[4]//Leva in circúitu óculos tuos et vide: omnes isti congregáti sunt, venérunt//tibi; fílii tui de longe véniunt et fíliæ tuæ in ulnis gestántur.///[5]//Tunc vidébis et illumináberis, et palpitábit et dilatábitur cor tuum, quia//cónfluet ad te multitúdo maris, fortitúdo géntium véniet tibi;//[6]//inundátio//camelórum opériet te, dromedárii Mádian et Epha; omnes de Saba vénient,//aurum et tus deferéntes et laudem Dómini annuntiántes.///[7]//Omne pecus Cedar congregábitur tibi, aríetes Nábaioth ministrábunt tibi;//offeréntur super placábili altári meo, et domum glóriæ meæ glorificábo.///[8]//Quæ sunt istæ, quæ ut nubes volant et quasi colúmbæ ad fenéstras suas?//[9]//Me enim ínsulæ exspectábunt, et in princípio naves Tharsis, ut addúcant fílios//tuos de longe, argéntum eórum et aurum eórum cum eis, nómini Dómini Dei tui//et Sancto Israel, quia glorificávit te.///[10]//Et ædificábunt fílii peregrinórum muros tuos, et reges eórum ministrábunt//tibi; in indignatióne enim mea percússi te, sed in beneplácito meo misértus sum//tui.///[11]//Et aperiéntur portæ tuæ iúgiter, die ac nocte non claudéntur, ut afferátur ad//te fortitúdo géntium, et reges eárum adducántur.//[12]//Gens enim et regnum, quod//non servíerint tibi, períbunt, et gentes vastitáte vastabúntur.///[13]//Glória Líbani ad te véniet, cupréssus, ulmus et ábies simul, ad ornándum//locum sanctuárii mei; et locum pedum meórum glorificábo.///[14]//Et vénient ad te curvi fílii eórum, qui humiliavérunt te, et adorábunt vestígia//pedum tuórum omnes, qui detrahébant tibi, et vocábunt te Civitátem Dómini,//Sion Sancti Israel.///[15]//Pro eo quod fuísti derelícta et ódio hábita, et non erat qui per te transíret,//ponam te in supérbiam sæculórum, gáudium in generatiónem et generatiónem;//[16]//et suges lac géntium et mamílla regum lactáberis et scies quia ego Dóminus//salvátor tuus, et redémptor tuus Fortis Iacob.///[17]//Pro ære áfferam aurum et pro ferro áfferam argéntum et pro lignis æs et pro//lapídibus ferrum; et ponam custódes tuos pacem et præpósitos tuos iustítiam.///[18]//Non audiétur ultra violéntia in terra tua, vástitas et contrítio in términis tuis;//et vocábis salútem muros tuos et portas tuas laudem.///[19]//Non erit tibi ámplius sol ad lucéndum per diem, nec splendor lunæ//illuminábit te, sed erit tibi Dóminus in lucem sempitérnam, et Deus tuus in//glóriam tuam.///[20]//Non óccidet ultra sol tuus, et luna tua non minuétur, quia erit tibi Dóminus//in lucem sempitérnam, et complebúntur dies luctus tui.///[21]//Pópulus autem tuus omnes iusti; in perpétuum hereditábunt terram, germen//plantatiónis meæ, opus manus meæ ad glorificándum.///[22]//Mínimus erit in mille, et párvulus in gentem fortem. Ego Dóminus in//témpore eius súbito fáciam istud.
RESPONSORIUM
(Is 60, 1. 3)
℟.//Illumináre, illumináre, Ierúsalem, quia venit lumen tuum:
*//Et glória//Dómini super te orta est.
℣.//Et ambulábunt gentes in lúmine tuo et reges in splendóre ortus tui.
*//Et//glória Dómini super te orta est.
LECTIO ALTERA
Ex Sermónibus sancti Leónis Magni papæ
(Sermo 3 in Epiphania Domini, 1-3. 5: PL 54, 240-244)
In toto orbe notum fecit Dominus salutare suum
Providéntia misericórdiæ Dei, dispósitum habens pereúnti mundo in//novíssimis tempóribus subveníre, salvatiónem ómnium géntium præfinívit in//Christo.///De quibus, quondam beatíssimo patriárchæ Abrahæ innumerábilis fúerat//promíssa succéssio, non carnis sémine, sed fídei fecunditáte generánda, et ídeo//stellárum multitúdini comparáta, ut ab ómnium géntium patre non terréna, sed//cæléstis progénies sperarétur.///Intret, intret in patriarchárum famíliam géntium plenitúdo, et benedictiónem//in sémine Abrahæ, qua se fílii carnis ábdicant, fílii promissiónis accípiant.//Adórent in tribus magis omnes pópuli universitátis Auctórem; et non in Iudǽa//tantum Deus, sed in toto orbe sit notus, ut ubíque in Israel sit magnum nomen//eius.///His ígitur, dilectíssimi, divínæ grátiæ mystériis erudíti, diem primitiárum//nostrárum et inchoatiónem vocatiónis géntium rationábili gáudio celebrémus,//grátias agéntes misericórdi Deo, qui dignos nos fecit, sicut ait Apóstolus, in//partem sortis sanctórum in lúmine; qui erípuit nos de potestáte tenebrárum et//tránstulit in regnum Fílii dilectiónis suæ; quóniam, sicut prophetávit Isaías,//géntium pópulus, qui sedébat in ténebris, vidit lucem magnam, et qui habitábant//in regióne umbræ mortis, lux orta est eis. De quibus idem dicit ad Dóminum://Gentes, quæ te non novérunt, invocábunt te; et pópuli, qui te nesciérunt, ad te//confúgient.///Hunc diem Abraham vidit et gavísus est, cum benedicéndos fídei suæ fílios//in sémine suo, quod est Christus, agnóvit, et ómnium se futúrum géntium patrem//credéndo prospéxit, dans glóriam Deo et pleníssime sciens quóniam quod//promísit potens est et fácere.///Hunc diem David in psalmis canébat, dicens: Omnes gentes, quascúmque//fecísti, vénient et adorábunt coram te, Dómine, et glorificábunt nomen tuum; et//illud: Notum fecit Dóminus salutáre suum, ante conspéctum géntium revelávit//iustítiam suam.///Quod útique exínde fíeri nóvimus, ex quo tres magos, de longinquitáte suæ//regiónis éxcitos, ad cognoscéndum et adorándum Regem cæli et terræ stella//perdúxit. Cuius útique famulátus ad formam nos sui hortátur obséquii: ut huic//grátiæ, quæ omnes invítat ad Christum, quantum póssumus, serviámus.///In quo stúdio, dilectíssimi, omnes vobis ínvicem prodésse debétis, ut in//regno Dei, ad quod recta fide et bonis opéribus pervenítur, sicut lucis fílii//splendeátis: per Dóminum nostrum Iesum Christum, qui cum Deo Patre et//Spíritu Sancto vivit et regnat per ómnia sǽcula sæculórum. Amen.
RESPONSORIUM

℟.//Hic est dies præclárus, in quo Salvátor mundi appáruit, quem prophétæ//prædixérunt, ángeli adoravérunt:
*//Cuius stellam magi vidéntes, gavísi sunt et//múnera ei obtulérunt.
℣.//Dies sanctificátus illúxit nobis: veníte, gentes, et adoráte Dóminum.
*//Cuius stellam magi vidéntes, gavísi sunt et múnera ei obtulérunt.
Oratio
Deus, qui hodiérna die Unigénitum tuum géntibus stella duce revelásti,//concéde propítius, ut, qui iam te ex fide cognóvimus, usque ad contemplándam//spéciem tuæ celsitúdinis perducámur. Per Dóminum.
DIE 6 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino, et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum, et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Petri Chrysólogi epíscopi
(Sermo 160: PL 52, 620-622)
Qui nobis nasci voluit, a nobis noluit ignorari
Quamvis in ipso domínicæ incarnatiónis sacraménto affúerint clara semper//divinitátis insígnia, Deum tamen venísse in humánum corpus multis modis áperit//et revélat hodiérna sollémnitas, ne perdat per ignorántiam semper obscuritátibus//involúta mortálitas quod tantum tenére méruit et possidére per grátiam.///Nam qui nobis nasci vóluit, a nobis nóluit ignorári: et ídeo sic áperit, ne//magnum pietátis sacraméntum magni fíeret erróris occásio.///Hódie magus, quem fulgéntem quærébat in stellis, in cunis réperit//vagiéntem. Hódie magus clarum mirátur in pannis, quem diu in astris patiebátur//obscúrum.///Hódie magus quid ibi vídeat profúndo stupóre pervólvit: in terra cælum, in//cælo terram, in Deo hóminem, in hómine Deum, et univérso sǽculo non//capácem conclúdi córpore perpusíllo. Iamque videns, crédere se et non discútere,//mýsticis munéribus confitétur: ture Deum, auro regem, myrrha esse moritúrum.///Hinc est quod gentílis, qui erat novíssimus, factus est primus: quia tunc ex//magórum fide est géntium credúlitas dedicáta.///Hódie Christus Iordánis álveum, mundi peccátum lavatúrus, intrávit: ad hoc//eum venísse Ioánnes ipse testátur: Ecce Agnus Dei ecce qui tollit peccáta mundi.//Hódie servus Dóminúm, homo Deum, Ioánnes Christum tenet; tenet acceptúrus//véniam, non datúrus.///Hódie, sicut ait Prophéta: Vox Dómini super aquas. Quæ vox? Hic est Fílius//meus diléctus, in quo mihi complácui.///Hódie Spíritus Sanctus supérnatat aquis in spécie colúmbæ, ut, sicut illa//colúmba Noe nuntiáverat dilúvium discessísse mundi, ita ista índice noscerétur//perpétuum mundi cessásse naufrágium; neque sicut illa véteris olívæ súrculum//portáret, sed totam in caput paréntis novi chrísmatis pinguédinem fundit, ut//ímpleat illud quod Prophéta prædíxit: Proptérea unxit te Deus, Deus tuus, óleo//lætítiæ præ consórtibus tuis.///Hódie Christus inítium dat signórum cæléstium, dum convértit aquas in//vinum. Sed aqua in sánguinis erat converténda mystérium, ut mera pócula de//vase córporis sui Christus bibéntibus propináret, ut impléret illud Prophétæ: Et//calix meus inébrians quam præclárus est!
RESPONSORIUM

℟.//Tria sunt múnera pretiósa, quæ obtulérunt magi Dómino in die illa, et//habent in se divína mystéria:
*//In auro, ut ostendátur regis poténtia; in ture//sacerdótem magnum consídera; et in myrrha domínicam sepultúram.
℣.//Salútis nostræ auctórem magi veneráti sunt in cunábulis, et de thesáuris//suis mýsticas ei múnerum spécies obtulérunt.
*//In auro, ut ostendátur regis//poténtia; in ture sacerdótem magnum consídera; et in myrrha domínicam//sepultúram.
Oratio
Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
62, 1-12
Propinquitas redemptionis
[1]//Propter Sion non tacébo et propter Ierúsalem non quiéscam, donec//egrediátur ut splendor iustítia eius, et salus eius ut lampas accendátur.///[2]//Et vidébunt gentes iustítiam tuam et cuncti reges glóriam tuam; et vocáberis//nómine novo, quod os Dómini nominábit.//[3]//Et eris coróna glóriæ in manu Dómini//et diadéma regni in manu Dei tui.///[4]//Non vocáberis ultra Derelícta, et terra tua non vocábitur ámplius Desoláta;//sed vocáberis Beneplácitum meum in ea, et terra tua Nupta, quia complácuit//Dómino in te, et terra tua erit nupta.///[5]//Nam ut iúvenis uxórem ducit vírginem, ita ducent te fílii tui; ut gaudet//sponsus super sponsam, ita gaudébit super te Deus tuus.//[6]//Super muros tuos//Ierúsalem constítui custódes; tota die et tota nocte, in perpétuo non tacébunt.///Qui commonétis Dóminum, ne taceátis//[7]//et ne detis siléntium ei, donec//stabíliat et donec ponat Ierúsalem laudem in terra.///[8]//Iurávit Dóminus in déxtera sua et in bráchio fortitúdinis suæ: «Non dabo//tríticum tuum ultra cibum inimícis tuis, neque bibent fílii aliéni vinum tuum, in//quo laborásti.//[9]//Quia, qui collígerint illud, cómedent et laudábunt Dóminum; et//qui vindémiam fécerint, illud bibent in átriis sanctuárii mei.///[10]//Transíte, transíte per portas, paráte viam pópulo. Stérnite, stérnite sémitam,//elígite lápides, eleváte signum ad pópulos».///[11]//Ecce Dóminus audítum fecit in extrémis terræ: «Dícite fíliæ Sion: Ecce//salus tua venit, ecce merces eius cum eo et prǽmium eius coram illa.//[12]//Et//vocábunt eos Pópulus sanctus, Redémpti a Dómino; tu autem vocáberis Quæsíta,//Cívitas non derelícta».
RESPONSORIUM
(Is 62, 2-3)
℟.//Vidébunt gentes iustítiam tuam et cuncti reges glóriam tuam;
*//Et//vocábitur tibi nomen novum, quod os Dómini nominábit.
℣.//Et eris coróna glóriæ in manu Dómini et diadéma regni in manu Dei tui.
*//Et vocábitur tibi nomen novum, quod os Dómini nominábit.
LECTIO ALTERA
Ex Sermóne in sancta Theophanía sancto Hippólyto presbýtero attribúto
(Nn. 2. 6-8. 10: PG 10, 854. 858-859. 862)
Aqua et Spiritus
Ad Ioánnem venit Iesus, et baptísmum ab eo suscépit. O res digníssima//admiratióne! Infinítum flumen, quod lætíficat civitátem Dei exígua ablúitur//aqua. Fons incomprehensíbilis, qui vitam ómnibus homínibus progérminat et//término caret, a parvis et temporáriis aquis obrúitur.///Qui ubíque præsens est nec usquam abest, incomprehensíbilis ángelis et ab//hóminum conspéctu remótus, ad baptísmum accédit ut ipsi plácuit. Et ecce apérti//sunt ei cæli et vox facta est dicens: Hic est Fílius meus diléctus, in quo//complácui.///Amátus amórem génerat, et lux immateriális lucem inaccessíbilem. Hic est//qui Ioséphi nominátus est fílius, et meus est Unigénitus secúndum divínam//esséntiam.///Hic est Fílius meus diléctus: esúriens ille, qui innúmera alit mília; labórans,//idémque récreans laborántes; non habens ubi caput reclínet suum, et ómnia//gerens manu; qui pátitur, et ómnibus medétur passiónibus; qui cǽditur cólaphis,//et mundum donat libertáte; qui in látere percútitur, et latus Adámi córrigit.///Sed mentem, quæso, mihi accuráte inténdite: volo enim recúrrere ad fontem//vitæ, et fontem medélas scaturiéntem contemplári.///Pater immortalitátis immortálem Fílium ac Verbum in mundum misit, qui//venit ad hómines, lotúrus eos aqua et Spíritu: et regeneratúrus ad ánimæ//corporísque incorruptibilitátem, inspirávit in nos spíritum vitæ, et incorruptíbili//armatúra nos índuit.///Si ígitur homo factus immortális est, deus étiam erit. Si vero per aquam et//Spíritum Sanctum a regeneratióne ex lavácro deus fit, comperítur étiam post//resurrectiónem a mórtuis cohéres Christi esse.///Igitur præcónis voce proclámo: Veníte, omnes tribus géntium, ad baptísmatis//immortalitátem. Hæc est aqua cum Spíritu coniúncta, qua paradísus rigátur, terra//pinguéscit, increméntum plantæ cápiunt, génerant animália; atque ut ómnia//compéndio ampléctar, per quam regenerátus homo vivificátur, qua Christus//baptizátus est, in quam Spíritus Sanctus colúmbæ spécie descéndit.///Qui enim cum fide in hoc regeneratiónis lavácrum descéndit, renúntiat//diábolo, et Christo se addícit; hostem ábnegat, at Christum Deum esse confitétur;//servitútem éxuit, índuit adoptiónem; redit ex baptísmo spléndidus ut sol, rádios//iustítiæ effúlgurans; quod vero máximum est, revértitur fílius Dei et Christi//cohéres.///Ipsi glória et poténtia cum sanctíssimo, bono et vivífico eius Spíritu, nunc sit//et semper et in ómnia sǽcula sæculórum. Amen.
RESPONSORIUM
(Io 1, 32. 34. 33)
℟.//Vidi Spíritum descendéntem quasi colúmbam de cælo, et mansit super//eum;
*//Vidi, et testimónium perhíbui, quia hic est Fílius Dei.
℣.//Qui misit me baptizáre in aqua, ille mihi dixit: Super quem víderis//Spíritum descendéntem et manéntem super eum, hic est qui baptízat in Spíritu//Sancto.
*//Vidi, et testimónium perhíbui, quia hic est Fílius Dei.
Oratio
Deus, cuius Unigénitus in substántia nostræ carnis appáruit, præsta,//quǽsumus, ut per eum, quem símilem nobis foris agnóvimus, intus reformári//mereámur. Qui tecum vivit.
DIE 8 IANUARII
Ad Officium lectionis
LECTIO PRIOR
De libro Isaíæ prophétæ
63, 7-19
Rememoratio misericordiæ Dei in derelictione populi
[7]//Miseratiónum Dómini recordábor, laudum Dómini super ómnibus, quæ//réddidit nobis Dóminus, et super multitúdinem bonórum dómui Israel, quæ//largítus est eis secúndum misericórdias suas et secúndum multitúdinem//miseratiónum suárum.///[8]//Et dixit: «Verúmtamen pópulus meus est, fílii, qui non delúdent»; et factus//est eis salvátor.//[9]//In omni tribulatióne eórum non legátus neque ángelus, sed ipse//salvávit eos. In dilectióne sua et in indulgéntia sua ipse redémit eos et sústulit//eos et portávit eos cunctis diébus sǽculi.///[10]//Ipsi autem ad iracúndiam provocavérunt et afflixérunt spíritum sanctitátis//eius; et convérsus est eis in inimícum et ipse debellávit eos.///[11]//Et recordátus est diérum antiquórum, Móysi et pópuli sui. Ubi est qui edúxit//eos de mari cum pastóre gregis sui? Ubi est qui pósuit in médio eius spíritum//sanctitátis suæ?//[12]//Qui addúxit ad déxteram Móysi bráchium maiestátis suæ, qui//scidit aquas ante eos, ut fáceret sibi nomen sempitérnum,//[13]//qui dedúxit eos per//abýssos quasi equum per desértum, et non impingébant?//[14]//Sicut arméntum, quod//descéndit per vallem, spíritus Dómini fecit eos quiéscere; sic conduxísti//pópulum tuum, ut fáceres tibi nomen glóriæ.///[15]//Atténde de cælo et vide de habitáculo sancto tuo et glóriæ tuæ; ubi est zelus//tuus et fortitúdo tua? Commótio víscerum tuórum et misericórdiæ tuæ super me//continuérunt se.///[16]//Tu enim pater noster. Abraham enim nescit nos, et Israel ignórat nos; tu,//Dómine, pater noster, redémptor noster: a sǽculo nomen tuum.///[17]//Quare erráre nos fecísti, Dómine, de viis tuis, indurásti cor nostrum, ne//timerémus te? Convértere propter servos tuos, tribus hereditátis tuæ.//[18]//Brevi//témpore hereditavérunt pópulum sanctum tuum, hostes nostri conculcavérunt//sanctuárium tuum.//[19]//Facti sumus a sǽculo, cum non dominaréris nostri, neque//invocarétur nomen tuum super nos.///Utinam dirúmperes cælos et descénderes! A fácie tua montes deflúerent.
RESPONSORIUM
(Is 63, 17. 19)
℟.//Quare erráre nos fecísti, Dómine, de viis tuis, indurásti cor nostrum, ne//timerémus te?
*//Utinam dirúmperes cælos et descénderes!
℣.//Convértere propter servos tuos, tribus hereditátis tuæ.
*//Utinam//dirúmperes cælos et descénderes!
LECTIO ALTERA
Ex Oratiónibus sancti Procli Constantinopolitáni epíscopi
(Oratio 7 in sancta Theophania, 1-3: PG 65, 758-759)
Aquarum sanctificatio
Christus mundo appáruit, mundúmque incompósitum ornans, præclárum//lætúmque réddidit. Mundi peccátum suscépit, ac mundi hostem deiécit.//Aquárum fontes sanctificávit, hominúmque ánimas illuminávit. Mirácula//miráculis intéxuit maióribus.///Hódie namque terra et mare Salvatóris grátiam inter se partíta sunt,//mundúsque univérsus lætítia perfúsus est; ac hodiérnus dies maióra præcedénti//sollemnitáte miraculórum increménta osténdit.///Nam in superióri nataliciórum Salvatóris sollémni die aggaudébat terra, quod//Dóminum portáret in præsépio; at in præsénti hoc Theophaniórum die mare//summo gáudio éxsilit ac gestit; gestit autem, eo quod sanctificatiónis//benedictiónem médio Iordáne recéperit.///In antecedénti sollemnitáte imperféctus infans exhibebátur, nostram attéstans//imperfectiónem: at in præsénti die festo perféctus conspícitur, eum subobscúre//desígnans, qui perféctus ex perfécto procédit. Illic Rex córporis púrpuram índuit;//hic fons flumen circúmdat ac velut ámicit.///Agite ígitur, nóvaque ac stupénda vidéte mirácula: nempe iustítiæ solem in//Iordáne lavántem, ignem aqua mersum, Deúmque minístro hómine//sanctificátum.///Hódie omnis creatúra hymnis pérsonans clamat: Benedíctus qui venit in//nómine Dómini. Benedíctus qui omni témpore venit: non enim nunc primum//ádvenit.///Ecquísnam iste est? dic clárius, oro te, beáte David: Deus Dóminus, et illúxit//nobis. Nec David solum id prophéta dicit, verum étiam Paulus apóstolus, suo ei//astípulans testimónio, in hæc verba ait: Appáruit grátia Dei, salutáris ómnibus//homínibus, erúdiens nos. Non alíquibus, sed ómnibus: ómnibus namque, Iudǽis//páriter ac Græcis, salútem per baptísmum elargítur, commúne univérsis//benefícium baptísma propónens.///Agite, spectáte mirum novúmque dilúvium, maius præstantiúsque dilúvio,//quod Noe tempóribus fuit. Illic enim dilúvii aqua humánum interémit genus; at//hic baptísmi aqua, eius poténtia qui est baptizátus, mórtuos revocávit ad vitam.//Colúmba illic, olívæ ramum ore ferens, Christi Dómini odóris designávit//fragrántiam; hic autem Spíritus Sanctus, in colúmbæ spécie advéniens,//Dóminum misericórdem osténdit.
RESPONSORIUM

℟.//Hódie nobis appáruit lumen de lúmine, quem Ioánnes baptizávit in Iordáne//flúmine:
*//Ipsum crédimus natum ex María Vírgine.
℣.//Cæli apérti sunt super eum et vox Patris audíta est.
*//Ipsum crédimus//natum ex María Vírgine.
Oratio
Deus, illuminátor ómnium géntium, da pópulis tuis perpétua pace gaudére et//illud córdibus nostris spléndidum lumen infúnde, quod patrum nostrórum//méntibus aspersísti. Per Dóminum.
DIE 9 IANUARII
Ad Officium lectionis
LECTIO PRIOR
De libro Isaíæ prophétæ
63, 19 b — 64, 11
Imploratur visitatio divina
[63,19]//Utinam dirúmperes cælos et descénderes! A fácie tua montes deflúerent.//[64,1]//Sicut ignis succéndit sarménta, aquam ebullíre facit ignis, ut notum fácias//nomen tuum inimícis tuis, a fácie tua gentes turbéntur,//[2]//cum féceris mirabília,//quæ non sperabámus. Descendísti, et a fácie tua montes defluxérunt.///[3]//A sǽculo non audiérunt, neque aures percepérunt; óculus non vidit Deum,//absque te, qui operarétur pro sperántibus in eum.//[4]//Occúrris lætánti, faciénti//iustítiam et his, qui in viis tuis recordántur tui. Ecce tu irátus es, et peccávimus;//in ipsis a sǽculo nos salvábimur.///[5]//Et facti sumus ut immúndus omnes nos, et quasi pannus inquinátus univérsæ//iustítiæ nostræ; et marcúimus quasi fólium univérsi, et iniquitátes nostræ quasi//ventus abstulérunt nos.//[6]//Non est qui ínvocet nomen tuum, qui consúrgat et//adhǽreat tibi, quia abscondísti fáciem tuam a nobis et dissolvísti nos in manu//iniquitátis nostræ.///[7]//Et nunc, Dómine, pater noster es tu, nos vero lutum; et fictor noster tu, et//ópera mánuum tuárum omnes nos.//[8]//Ne irascáris, Dómine, nimis et ne ultra//memíneris iniquitátis; ecce, réspice: pópulus tuus omnes nos.//[9]//Urbes sanctitátis//tuæ factæ sunt in desértum, Sion desérta facta est, Ierúsalem desoláta est.///[10]//Domus sanctitátis nostræ et glóriæ nostræ, ubi laudavérunt te patres nostri,//facta est in exustiónem ignis, et ómnia desiderabília nostra versa sunt in ruínas.//[11]//Numquid super his continébis te, Dómine, tacébis et afflíges nos veheménter?
RESPONSORIUM
(Cf. Is 56, 1; Mic 4, 9; Is 43, 3)
℟.//Ierúsalem, cito véniet salus tua: quare mæróre consúmeris? numquid//consiliárius non est tibi, quia innovávit te dolor?
*//Salvábo te et liberábo te, noli//timére.
℣.//Ego enim sum Dóminus Deus tuus, Sanctus Israel, Redémptor tuus.
*//Salvábo te et liberábo te, noli timére.
LECTIO ALTERA
Ex Commentário sancti Cyrílli Alexandríni epíscopi in Ioánnis Evangélium
(Lib. 5, cap. 2: PG 73, 751-754)
Effusio Spiritus Sancti in omnem carnem
Cum univérsi Opifex ómnia in Christo instauráre pulchérrimo sane órdine//statuísset, et hóminis natúram in antíquum statum dénuo restitúere, pollicétur//una cum céteris bonis lárgiter redditúrum se ipsi quoque Spíritum Sanctum, cum//áliter in pacátam et stábilem bonórum possessiónem redintegrári non posset.///Defínit ítaque tempus descensúri in nos Sancti Spíritus, advéntus scílicet//Christi, promittítque dicens: In diébus illis, Servatóris vidélicet, effúndam de//Spíritu meo in omnem carnem.///Ubi vero tempus tantæ munificéntiæ et libertátis prodúxit in médium cum//carne in terris Unigénitum, hoc est hóminem ex mulíere natum, iuxta divínam//Scriptúram, rursus dedit Spíritum Deus ac Pater, primúsque Christus tamquam//primítiæ renovátæ natúræ eum excépit. Testátus est hoc Ioánnes Baptísta dicens://Vidi descendéntem Spíritum de cælo et mansit super eum.///Christus vero dícitur Spíritum accepísse, quátenus homo factus est, et//quátenus hómini conveniébat accípere; et quemádmodum, licet Fílius exsístat//Dei ac Patris, et ex eius substántia génitus, étiam ante incarnatiónem, imo pótius//ante ómnia quoque sǽcula, non gravátur tamen audíre Deum ac Patrem se//compellántem, postquam factus homo est: Fílius meus es tu: ego hódie génui te.///Eum enim, qui ante sǽcula Deus erat ex ipso génitus, hódie génitum esse//dicit, ut nos in eo suscíperet in filiórum adoptiónem; tota quippe natúra in//Christo reperítur, in quantum homo est: sic et Pater, cum próprium Spíritum//hábeat, eum rursus dícitur dare Fílio, ut nos in eo Spíritum lucrémur. Hanc ígitur//ob causam Abrahæ semen apprehéndit, sícuti scriptum est, et assimilátus est per//ómnia frátribus.///Accipit ergo Unigénitus Spíritum Sanctum non sibi ipsi; est enim eius, et in//eo et per eum datur, sícuti iam ántea díximus: sed quóniam homo factus totam//habébat in se natúram, ut eam omnem instauráret atque in íntegrum restitúeret.//Porro vidére licet, si recta ratiocinatióne ut et Scriptúræ testimóniis uti velímus,//Christum non sibi ipse accepísse Spíritum, sed nobis pótius in seípso: ómnia//quippe étiam per eum in nos bona derivántur.
RESPONSORIUM
(Ez 37, 27-28; Hebr 8, 8)
℟.//Ego ero eis Deus et ipsi erunt mihi pópulus;
*//Et scient gentes quia ego//Dóminus sanctificátor Israel, cum fúerit sanctuárium meum in médio eórum in//perpétuum.
℣.//Consummábo super domum Israel et super domum Iuda, testaméntum//novum.
*//Et scient gentes quia ego Dóminus sanctificátor Israel, cum fúerit//sanctuárium meum in médio eórum in perpétuum.
Oratio
Deus, qui per Fílium tuum æternitátis tuæ lumen cunctis géntibus suscitásti,//da plebi tuæ fulgórem plenum sui Redemptóris agnóscere, ut ad perpétuam//claritátem per eius increménta pervéniat. Per Dóminum.
DIE 10 IANUARII
Ad Officium lectionis
LECTIO PRIOR
De libro Isaíæ prophétæ
65, 13-25
Cælum novum et terra nova
[13]//Hæc dicit Dóminus Deus:///«Ecce servi mei cómedent, et vos esuriétis; ecce servi mei bibent, et vos//sitiétis; ecce servi mei lætabúntur, et vos confundémini;//[14]//ecce servi mei//laudábunt in exsultatióne cordis et vos clamábitis præ dolóre cordis, et præ//contritióne spíritus ululábitis.///[15]//Et relinquétis nomen vestrum in iuraméntum eléctis meis: “Interfíciat te//Dóminus Deus”, et servos suos vocábit nómine álio.//[16]//Quicúmque benedícit sibi//in terra, benedícet sibi in Deo Amen; et, quicúmque iurat in terra, iurábit in Deo//Amen; quia oblivióni tradéntur angústiæ prióres, et quia abscondéntur ab óculis//meis.///[17]//Ecce enim ego creo cælos novos et terram novam, et non erunt in memória//prióra et non ascéndent super cor.//[18]//Sed gaudébunt et exsultábunt usque in//sempitérnum in his, quæ ego creo, quia ecce ego creo Ierúsalem exsultatiónem et//pópulum eius gáudium.//[19]//Et exsultábo in Ierúsalem et gaudébo in pópulo meo, et//non audiétur in ea ultra vox fletus et vox clamóris.//[20]//Non erit ibi ámplius infans//diérum et senex, qui non ímpleat dies suos. Quóniam puer erit, qui centenárius//moriátur; et, qui non attíngat centum annos, maledíctus erit.///[21]//Et ædificábunt domos et habitábunt et plantábunt víneas et cómedent//fructus eárum.//[22]//Non ædificábunt, ut álius hábitet, non plantábunt, ut álius//cómedat: secúndum enim dies ligni erunt dies pópuli mei, et opéribus mánuum//suárum diu fruéntur elécti mei.///[23]//Non laborábunt frustra, neque generábunt in intéritum repentínum, quia//semen benedictórum erunt Dómini, et nepótes eórum cum eis.//[24]//Erítque://ántequam clament, ego respondébo; adhuc illis loquéntibus, ego exáudiam.///[25]//Lupus et agnus pascéntur simul, et leo sicut bos cómedet páleas, et serpénti//pulvis panis eius. Non nocébunt, neque occídent in omni monte sancto meo»,//dicit Dóminus.
RESPONSORIUM
(Ap 21, 1. 3. 4)
℟.//Vidi cælum novum et terram novam; et audívi vocem magnam de throno//dicéntem:
*//Ecce tabernáculum Dei cum homínibus! Et habitábit cum eis.
℣.//Abstérget Deus omnem lácrimam ab óculis eórum et mors ultra non erit,//quia prima abiérunt.
*//Ecce tabernáculum Dei cum homínibus! Et habitábit cum//eis.
LECTIO ALTERA
Ex Sermónibus sancti Máximi Taurinénsis epíscopi
(Sermo 100, de sancta Epiphania 1, 3: CCL 23, 398-400)
Baptismi dominici sacramenta
Evangélica Scriptúra refert Dóminum ad Iordánem baptísmi causa venísse, et//in eódem flúmine mystériis se cæléstibus consecrári voluísse.///Rátio enim éxigit, ut post diem natális domínici — licet interpósitis annis,//eódem autem témpore — hæc festívitas sequerétur, quam et ipsam festivitátem//natálem appellándam puto.///Tunc enim natus homínibus, hódie renátus est sacrámentis; tunc per//Vírginem éditus, hódie per mystérium generátus. Ibi, cum secúndum hóminem//náscitur, mater eum María sinu circúmfovet; hic, cum secúndum mystérium//gígnitur, Pater eum Deus voce compléctitur; ait enim: Hic est enim Fílius meus,//in quo bene complácui; ipsum audíte. Mater ergo pártui molli blandítur grémio,//Pater Fílio pio testimónio famulátur; mater, inquam, eum adorándum Magis//íngerit, Pater coléndum géntibus maniféstat.///Igitur Dóminus Iesus venit ad baptísmum, et corpus suum sanctum vóluit//aqua dílui.///Dicat fortásse áliquis: «Qui sanctus est, quare vóluit baptizári?». Audi ergo!//Ideo baptizátur Christus, non ut sanctificétur aquis, sed ut aquas ipse sanctíficet,//et purificatióne sui puríficet fluéntia illa quæ tangit. Consecrátio enim Christi//consecrátio maior est eleménti.///Cum enim Salvátor ablúitur, iam tunc in nostrum baptísmum tota aqua//mundátur, et purificátur fons, ut secutúris póstmodum pópulis lavácri grátia//ministrétur. Præcédit ergo Christus per baptísmum, ut christiáni post eum//confidénter pópuli subsequántur.///Intéllego ego mystérium: ita enim et colúmna ignis præcéssit per mare//Rubrum, ut intrépidum iter Israel fílii sequeréntur; et ipsa prior per aquas gressa//est, ut veniéntibus post se viándi sémitam præparáret. Quod factum, sicut//Apóstolus dicit, mystérium baptísmi fuit. Baptísmum plane quodámmodo fuit,//ubi hómines nubes operiébat, unda portábat.///Sed hæc ómnia operátus est Christus Dóminus idem qui et modo, qui, sicut//tunc per mare fílios Israel in ignis colúmna præcéssit, ita nunc per baptísmum//christiános pópulos in córporis sui colúmna præcédit. Ipsa, inquam, est colúmna,//quæ tunc lumen sequéntium óculis præstitit, modo lucem credéntium córdibus//subminístrat; tunc in flúctibus undárum solidávit sémitam, modo in lavácro fídei//vestígia corróborat.
RESPONSORIUM
(Io 1, 29; Is 53, 11)
℟.//Vidit Ioánnes Iesum veniéntem ad se et ait: Ecce agnus Dei;
*//Ecce qui//tollit peccátum mundi.
℣.//Iustificábit ipse multos et iniquitátes eórum ipse portábit.
*//Ecce qui tollit//peccátum mundi.
Oratio
Præsta, quǽsumus, omnípotens Deus, ut Salvatóris mundi, stella duce,//manifestáta natívitas méntibus nostris revelétur semper et crescat. Per Dóminum.
DIE 11 IANUARII
Ad Officium lectionis
LECTIO PRIOR
De libro Isaíæ prophétæ
66, 10-14. 18-23
Salus universa
10]//Lætámini cum Ierúsalem et exsultáte in ea,//omnes, qui dilígitis eam;//gaudéte cum ea gáudio,//univérsi, qui lugebátis super eam,//[11]//ut sugátis et repleámini//ab úbere consolatiónis eius,//ut mulgeátis et delíciis affluátis//ex ubéribus glóriæ eius.//[12]//Quia hæc dicit Dóminus://«Ecce ego dírigam ad eam quasi flúvium pacem//et quasi torréntem inundántem glóriam géntium.//Sugétis, in ulnis portabímini,//et super génua blandiéntur vobis.//[13]//Quómodo si quem mater consolátur,//ita ego consolábor vos;//et in Ierúsalem consolabímini.//[14]//Vidébitis et gaudébit cor vestrum//et ossa vestra quasi herba germinábunt//et manifestábitur manus Dómini in servis eius//et indignábitur inimícis suis.///[18]//Ego autem cognóscens ópera eórum et cogitatiónes eórum véniam, ut//cóngregem omnes gentes et linguas; et vénient et vidébunt glóriam meam.//[19]//Et//ponam in eis signum et mittam ex eis, qui salváti fúerint, ad gentes in Tharsis,//Phut, Lud, Mosoch, Ros, Thubal et Iavan, ad ínsulas longínquas, ad eos, qui non//audiérunt de me et non vidérunt glóriam meam, et annuntiábunt glóriam meam//géntibus;//[20]//et addúcent omnes fratres vestros de cunctis géntibus oblatiónem//Dómino, in equis et in quadrígis et in lectícis et in mulis et in dromedáriis, ad//montem sanctum meum Ierúsalem, dicit Dóminus: quómodo si ínferant fílii//Israel oblatiónem in vase mundo in domum Dómini.//[21]//Et assúmam ex eis in//sacerdótes et Levítas, dicit Dóminus.//[22]//Quia sicut cæli novi//et terra nova, quæ ego fáciam,//stabunt coram me,//dicit Dóminus,//sic stabit semen vestrum et nomen vestrum.//[23]//Et erit: unoquóque novilúnio//et quovis sábbato//véniet omnis caro, ut adóret coram fácie mea»,//dicit Dóminus.
RESPONSORIUM
(Is 66, 18. 19; Io 17, 6. 18)
℟.//Ego véniam, ut cóngregem omnes gentes et linguas:
*//Et vénient et//vidébunt glóriam meam et annuntiábunt eam géntibus.
℣.//Manifestávi nomen tuum homínibus, quos dedísti mihi de mundo: sicut tu//me misísti, et ego misi eos.
*//Et vénient et vidébunt glóriam meam et//annuntiábunt eam géntibus.
LECTIO ALTERA
Ex Sermónibus Fausti Regiénsis epíscopi
(Sermo 5, de Epiphania 2: PLS 3, 560-562)
Nuptiæ Christi et Ecclesiæ
Die autem tértio núptiæ fiébant. Quæ istæ sunt núptiæ, nisi vota et gáudia//salútis humánæ, quæ vel per confessiónem Trinitátis, vel per fidem//resurrectiónis, die tértio in huius númeri mystério celebrántur?///Nam ídeo et in ália Evangélii lectióne, cum choro et symphóniis, et//nuptiálibus véstibus, réditus fílii iunióris, id est, convérsio pópuli gentílis//excípitur.///Itaque tamquam sponsus procédens de thálamo suo descéndit ad terras//Ecclésiæ ex géntibus congregándæ, suscépta incarnatióne iungéndus, cui et arras//et dotem dedit: arras, quando Deus hómini iunctus est: dotem, quando pro salúte//hóminis immolátus est. Arras, præséntem redemptiónem: dotem vero, vitam//intellégimus ætérnam. Hæc ítaque vidéntibus mirácula erant, intellegéntibus//sacraménta. Si enim bene respícimus, quodámmodo in aquis ipsis similitúdo//baptísmatis et regeneratiónis expónitur. Dum enim áliud ex álio intra se effícitur,//dum inférior creatúra in spéciem meliórem secréta conversióne transfúnditur,//mystérium secúndæ nativitátis perágitur. Mutántur súbito aquæ, hómines//póstmodum mutatúræ.///Operánte ergo Christo in Galilǽa vinum fit, id est, recédit lex, grátia//succédit: umbra removétur, véritas repræsentátur: carnália spiritálibus//comparántur: in novum testaméntum observátio vetústa transfértur: sicut beátus//Apóstolus dicit: Vétera transiérunt et ecce facta sunt nova: et sicut aquæ, quæ in//hýdriis continéntur, nihil mínuunt ex eo quod erant, et tunc incípiunt esse quod//non erant, ita lex non perit per advéntum Christi manifésta, sed próficit.///Vino ergo deficiénte, vinum áliud ministrátur: bonum quidem vinum est//véteris testaménti, sed novi mélius; vetus testaméntum, quod Iudǽi obsérvant,//vanéscit in líttera; novum, quod ad nos pértinet, sapórem vitæ reddit in grátiam.///Bonum vinum, idest, bonum præcéptum, est legis, quando audis: Díliges//próximum tuum et ódio habébis inimícum tuum. Sed mélius et fórtius vinum est//Evangélii, quando audis: Ego autem dico vobis, dilígite inimícos vestros et//benefácite iis qui odérunt vos.
RESPONSORIUM
(Cf. Tob 13, 11. 13-14; Lc 13, 29)
℟.//Cívitas Dei, luce spléndida fulgébis: et omnes fines terræ adorábunt te.//Natiónes ex longínquo ad te vénient:
*//Et múnera deferéntes adorábunt in te//Dóminum.
℣.//Vénient ab oriénte et occidénte et aquilóne et austro.
*//Et múnera//deferéntes adorábunt in te Dóminum.
Oratio
Omnípotens sempitérne Deus, qui per Unigénitum tuum novam creatúram//nos tibi esse fecísti, præsta, quǽsumus, ut per grátiam tuam in illíus inveniámur//forma, in quo tecum est nostra substántia. Per Dóminum.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino, et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum, et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Petri Chrysólogi epíscopi
(Sermo 160: PL 52, 620-622)
Qui nobis nasci voluit, a nobis noluit ignorari
Quamvis in ipso domínicæ incarnatiónis sacraménto affúerint clara semper//divinitátis insígnia, Deum tamen venísse in humánum corpus multis modis áperit//et revélat hodiérna sollémnitas, ne perdat per ignorántiam semper obscuritátibus//involúta mortálitas quod tantum tenére méruit et possidére per grátiam.///Nam qui nobis nasci vóluit, a nobis nóluit ignorári: et ídeo sic áperit, ne//magnum pietátis sacraméntum magni fíeret erróris occásio.///Hódie magus, quem fulgéntem quærébat in stellis, in cunis réperit//vagiéntem. Hódie magus clarum mirátur in pannis, quem diu in astris patiebátur//obscúrum.///Hódie magus quid ibi vídeat profúndo stupóre pervólvit: in terra cælum, in//cælo terram, in Deo hóminem, in hómine Deum, et univérso sǽculo non//capácem conclúdi córpore perpusíllo. Iamque videns, crédere se et non discútere,//mýsticis munéribus confitétur: ture Deum, auro regem, myrrha esse moritúrum.///Hinc est quod gentílis, qui erat novíssimus, factus est primus: quia tunc ex//magórum fide est géntium credúlitas dedicáta.///Hódie Christus Iordánis álveum, mundi peccátum lavatúrus, intrávit: ad hoc//eum venísse Ioánnes ipse testátur: Ecce Agnus Dei ecce qui tollit peccáta mundi.//Hódie servus Dóminúm, homo Deum, Ioánnes Christum tenet; tenet acceptúrus//véniam, non datúrus.///Hódie, sicut ait Prophéta: Vox Dómini super aquas. Quæ vox? Hic est Fílius//meus diléctus, in quo mihi complácui.///Hódie Spíritus Sanctus supérnatat aquis in spécie colúmbæ, ut, sicut illa//colúmba Noe nuntiáverat dilúvium discessísse mundi, ita ista índice noscerétur//perpétuum mundi cessásse naufrágium; neque sicut illa véteris olívæ súrculum//portáret, sed totam in caput paréntis novi chrísmatis pinguédinem fundit, ut//ímpleat illud quod Prophéta prædíxit: Proptérea unxit te Deus, Deus tuus, óleo//lætítiæ præ consórtibus tuis.///Hódie Christus inítium dat signórum cæléstium, dum convértit aquas in//vinum. Sed aqua in sánguinis erat converténda mystérium, ut mera pócula de//vase córporis sui Christus bibéntibus propináret, ut impléret illud Prophétæ: Et//calix meus inébrians quam præclárus est!
RESPONSORIUM

℟.//Tria sunt múnera pretiósa, quæ obtulérunt magi Dómino in die illa, et//habent in se divína mystéria:
*//In auro, ut ostendátur regis poténtia; in ture//sacerdótem magnum consídera; et in myrrha domínicam sepultúram.
℣.//Salútis nostræ auctórem magi veneráti sunt in cunábulis, et de thesáuris//suis mýsticas ei múnerum spécies obtulérunt.
*//In auro, ut ostendátur regis//poténtia; in ture sacerdótem magnum consídera; et in myrrha domínicam//sepultúram.
Oratio
Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
DIE 8 IANUARII
Ad Officium lectionis
LECTIO PRIOR
De libro Isaíæ prophétæ
62, 1-12
Propinquitas redemptionis
[1]//Propter Sion non tacébo et propter Ierúsalem non quiéscam, donec//egrediátur ut splendor iustítia eius, et salus eius ut lampas accendátur.///[2]//Et vidébunt gentes iustítiam tuam et cuncti reges glóriam tuam; et vocáberis//nómine novo, quod os Dómini nominábit.//[3]//Et eris coróna glóriæ in manu Dómini//et diadéma regni in manu Dei tui.///[4]//Non vocáberis ultra Derelícta, et terra tua non vocábitur ámplius Desoláta;//sed vocáberis Beneplácitum meum in ea, et terra tua Nupta, quia complácuit//Dómino in te, et terra tua erit nupta.///[5]//Nam ut iúvenis uxórem ducit vírginem, ita ducent te fílii tui; ut gaudet//sponsus super sponsam, ita gaudébit super te Deus tuus.//[6]//Super muros tuos//Ierúsalem constítui custódes; tota die et tota nocte, in perpétuo non tacébunt.///Qui commonétis Dóminum, ne taceátis//[7]//et ne detis siléntium ei, donec//stabíliat et donec ponat Ierúsalem laudem in terra.///[8]//Iurávit Dóminus in déxtera sua et in bráchio fortitúdinis suæ: «Non dabo//tríticum tuum ultra cibum inimícis tuis, neque bibent fílii aliéni vinum tuum, in//quo laborásti.//[9]//Quia, qui collígerint illud, cómedent et laudábunt Dóminum; et//qui vindémiam fécerint, illud bibent in átriis sanctuárii mei.///[10]//Transíte, transíte per portas, paráte viam pópulo. Stérnite, stérnite sémitam,//elígite lápides, eleváte signum ad pópulos».///[11]//Ecce Dóminus audítum fecit in extrémis terræ: «Dícite fíliæ Sion: Ecce//salus tua venit, ecce merces eius cum eo et prǽmium eius coram illa.//[12]//Et//vocábunt eos Pópulus sanctus, Redémpti a Dómino; tu autem vocáberis Quæsíta,//Cívitas non derelícta».
RESPONSORIUM
(Is 62, 2-3)
℟.//Vidébunt gentes iustítiam tuam et cuncti reges glóriam tuam;
*//Et//vocábitur tibi nomen novum, quod os Dómini nominábit.
℣.//Et eris coróna glóriæ in manu Dómini et diadéma regni in manu Dei tui.
*//Et vocábitur tibi nomen novum, quod os Dómini nominábit.
LECTIO ALTERA
Ex Sermóne in sancta Theophanía sancto Hippólyto presbýtero attribúto
(Nn. 2. 6-8. 10: PG 10, 854. 858-859. 862)
Aqua et Spiritus
Ad Ioánnem venit Iesus, et baptísmum ab eo suscépit. O res digníssima//admiratióne! Infinítum flumen, quod lætíficat civitátem Dei exígua ablúitur//aqua. Fons incomprehensíbilis, qui vitam ómnibus homínibus progérminat et//término caret, a parvis et temporáriis aquis obrúitur.///Qui ubíque præsens est nec usquam abest, incomprehensíbilis ángelis et ab//hóminum conspéctu remótus, ad baptísmum accédit ut ipsi plácuit. Et ecce apérti//sunt ei cæli et vox facta est dicens: Hic est Fílius meus diléctus, in quo//complácui.///Amátus amórem génerat, et lux immateriális lucem inaccessíbilem. Hic est//qui Ioséphi nominátus est fílius, et meus est Unigénitus secúndum divínam//esséntiam.///Hic est Fílius meus diléctus: esúriens ille, qui innúmera alit mília; labórans,//idémque récreans laborántes; non habens ubi caput reclínet suum, et ómnia//gerens manu; qui pátitur, et ómnibus medétur passiónibus; qui cǽditur cólaphis,//et mundum donat libertáte; qui in látere percútitur, et latus Adámi córrigit.///Sed mentem, quæso, mihi accuráte inténdite: volo enim recúrrere ad fontem//vitæ, et fontem medélas scaturiéntem contemplári.///Pater immortalitátis immortálem Fílium ac Verbum in mundum misit, qui//venit ad hómines, lotúrus eos aqua et Spíritu: et regeneratúrus ad ánimæ//corporísque incorruptibilitátem, inspirávit in nos spíritum vitæ, et incorruptíbili//armatúra nos índuit.///Si ígitur homo factus immortális est, deus étiam erit. Si vero per aquam et//Spíritum Sanctum a regeneratióne ex lavácro deus fit, comperítur étiam post//resurrectiónem a mórtuis cohéres Christi esse.///Igitur præcónis voce proclámo: Veníte, omnes tribus géntium, ad baptísmatis//immortalitátem. Hæc est aqua cum Spíritu coniúncta, qua paradísus rigátur, terra//pinguéscit, increméntum plantæ cápiunt, génerant animália; atque ut ómnia//compéndio ampléctar, per quam regenerátus homo vivificátur, qua Christus//baptizátus est, in quam Spíritus Sanctus colúmbæ spécie descéndit.///Qui enim cum fide in hoc regeneratiónis lavácrum descéndit, renúntiat//diábolo, et Christo se addícit; hostem ábnegat, at Christum Deum esse confitétur;//servitútem éxuit, índuit adoptiónem; redit ex baptísmo spléndidus ut sol, rádios//iustítiæ effúlgurans; quod vero máximum est, revértitur fílius Dei et Christi//cohéres.///Ipsi glória et poténtia cum sanctíssimo, bono et vivífico eius Spíritu, nunc sit//et semper et in ómnia sǽcula sæculórum. Amen.
RESPONSORIUM
(Io 1, 32. 34. 33)
℟.//Vidi Spíritum descendéntem quasi colúmbam de cælo, et mansit super//eum;
*//Vidi, et testimónium perhíbui, quia hic est Fílius Dei.
℣.//Qui misit me baptizáre in aqua, ille mihi dixit: Super quem víderis//Spíritum descendéntem et manéntem super eum, hic est qui baptízat in Spíritu//Sancto.
*//Vidi, et testimónium perhíbui, quia hic est Fílius Dei.
Oratio
Deus, cuius Unigénitus in substántia nostræ carnis appáruit, præsta,//quǽsumus, ut per eum, quem símilem nobis foris agnóvimus, intus reformári//mereámur. Qui tecum vivit.
DIE 9 IANUARII
Ad Officium lectionis
LECTIO PRIOR
De libro Isaíæ prophétæ
63, 7-19
Rememoratio misericordiæ Dei in derelictione populi
[7]//Miseratiónum Dómini recordábor, laudum Dómini super ómnibus, quæ//réddidit nobis Dóminus, et super multitúdinem bonórum dómui Israel, quæ//largítus est eis secúndum misericórdias suas et secúndum multitúdinem//miseratiónum suárum.///[8]//Et dixit: «Verúmtamen pópulus meus est, fílii, qui non delúdent»; et factus//est eis salvátor.//[9]//In omni tribulatióne eórum non legátus neque ángelus, sed ipse//salvávit eos. In dilectióne sua et in indulgéntia sua ipse redémit eos et sústulit//eos et portávit eos cunctis diébus sǽculi.///[10]//Ipsi autem ad iracúndiam provocavérunt et afflixérunt spíritum sanctitátis//eius; et convérsus est eis in inimícum et ipse debellávit eos.///[11]//Et recordátus est diérum antiquórum, Móysi et pópuli sui. Ubi est qui edúxit//eos de mari cum pastóre gregis sui? Ubi est qui pósuit in médio eius spíritum//sanctitátis suæ?//[12]//Qui addúxit ad déxteram Móysi bráchium maiestátis suæ, qui//scidit aquas ante eos, ut fáceret sibi nomen sempitérnum,//[13]//qui dedúxit eos per//abýssos quasi equum per desértum, et non impingébant?//[14]//Sicut arméntum, quod//descéndit per vallem, spíritus Dómini fecit eos quiéscere; sic conduxísti//pópulum tuum, ut fáceres tibi nomen glóriæ.///[15]//Atténde de cælo et vide de habitáculo sancto tuo et glóriæ tuæ; ubi est zelus//tuus et fortitúdo tua? Commótio víscerum tuórum et misericórdiæ tuæ super me//continuérunt se.///[16]//Tu enim pater noster. Abraham enim nescit nos, et Israel ignórat nos; tu,//Dómine, pater noster, redémptor noster: a sǽculo nomen tuum.///[17]//Quare erráre nos fecísti, Dómine, de viis tuis, indurásti cor nostrum, ne//timerémus te? Convértere propter servos tuos, tribus hereditátis tuæ.//[18]//Brevi//témpore hereditavérunt pópulum sanctum tuum, hostes nostri conculcavérunt//sanctuárium tuum.//[19]//Facti sumus a sǽculo, cum non dominaréris nostri, neque//invocarétur nomen tuum super nos.///Utinam dirúmperes cælos et descénderes! A fácie tua montes deflúerent.
RESPONSORIUM
(Is 63, 17. 19)
℟.//Quare erráre nos fecísti, Dómine, de viis tuis, indurásti cor nostrum, ne//timerémus te?
*//Utinam dirúmperes cælos et descénderes!
℣.//Convértere propter servos tuos, tribus hereditátis tuæ.
*//Utinam//dirúmperes cælos et descénderes!
LECTIO ALTERA
Ex Oratiónibus sancti Procli Constantinopolitáni epíscopi
(Oratio 7 in sancta Theophania, 1-3: PG 65, 758-759)
Aquarum sanctificatio
Christus mundo appáruit, mundúmque incompósitum ornans, præclárum//lætúmque réddidit. Mundi peccátum suscépit, ac mundi hostem deiécit.//Aquárum fontes sanctificávit, hominúmque ánimas illuminávit. Mirácula//miráculis intéxuit maióribus.///Hódie namque terra et mare Salvatóris grátiam inter se partíta sunt,//mundúsque univérsus lætítia perfúsus est; ac hodiérnus dies maióra præcedénti//sollemnitáte miraculórum increménta osténdit.///Nam in superióri nataliciórum Salvatóris sollémni die aggaudébat terra, quod//Dóminum portáret in præsépio; at in præsénti hoc Theophaniórum die mare//summo gáudio éxsilit ac gestit; gestit autem, eo quod sanctificatiónis//benedictiónem médio Iordáne recéperit.///In antecedénti sollemnitáte imperféctus infans exhibebátur, nostram attéstans//imperfectiónem: at in præsénti die festo perféctus conspícitur, eum subobscúre//desígnans, qui perféctus ex perfécto procédit. Illic Rex córporis púrpuram índuit;//hic fons flumen circúmdat ac velut ámicit.///Agite ígitur, nóvaque ac stupénda vidéte mirácula: nempe iustítiæ solem in//Iordáne lavántem, ignem aqua mersum, Deúmque minístro hómine//sanctificátum.///Hódie omnis creatúra hymnis pérsonans clamat: Benedíctus qui venit in//nómine Dómini. Benedíctus qui omni témpore venit: non enim nunc primum//ádvenit.///Ecquísnam iste est? dic clárius, oro te, beáte David: Deus Dóminus, et illúxit//nobis. Nec David solum id prophéta dicit, verum étiam Paulus apóstolus, suo ei//astípulans testimónio, in hæc verba ait: Appáruit grátia Dei, salutáris ómnibus//homínibus, erúdiens nos. Non alíquibus, sed ómnibus: ómnibus namque, Iudǽis//páriter ac Græcis, salútem per baptísmum elargítur, commúne univérsis//benefícium baptísma propónens.///Agite, spectáte mirum novúmque dilúvium, maius præstantiúsque dilúvio,//quod Noe tempóribus fuit. Illic enim dilúvii aqua humánum interémit genus; at//hic baptísmi aqua, eius poténtia qui est baptizátus, mórtuos revocávit ad vitam.//Colúmba illic, olívæ ramum ore ferens, Christi Dómini odóris designávit//fragrántiam; hic autem Spíritus Sanctus, in colúmbæ spécie advéniens,//Dóminum misericórdem osténdit.
RESPONSORIUM

℟.//Hódie nobis appáruit lumen de lúmine, quem Ioánnes baptizávit in Iordáne//flúmine:
*//Ipsum crédimus natum ex María Vírgine.
℣.//Cæli apérti sunt super eum et vox Patris audíta est.
*//Ipsum crédimus//natum ex María Vírgine.
Oratio
Deus, illuminátor ómnium géntium, da pópulis tuis perpétua pace gaudére et//illud córdibus nostris spléndidum lumen infúnde, quod patrum nostrórum//méntibus aspersísti. Per Dóminum.
DIE 10 IANUARII
Ad Officium lectionis
LECTIO PRIOR
De libro Isaíæ prophétæ
63, 19 b — 64, 11
Imploratur visitatio divina
[63,19]//Utinam dirúmperes cælos et descénderes! A fácie tua montes deflúerent.//[64,1]//Sicut ignis succéndit sarménta, aquam ebullíre facit ignis, ut notum fácias//nomen tuum inimícis tuis, a fácie tua gentes turbéntur,//[2]//cum féceris mirabília,//quæ non sperabámus. Descendísti, et a fácie tua montes defluxérunt.///[3]//A sǽculo non audiérunt, neque aures percepérunt; óculus non vidit Deum,//absque te, qui operarétur pro sperántibus in eum.//[4]//Occúrris lætánti, faciénti//iustítiam et his, qui in viis tuis recordántur tui. Ecce tu irátus es, et peccávimus;//in ipsis a sǽculo nos salvábimur.///[5]//Et facti sumus ut immúndus omnes nos, et quasi pannus inquinátus univérsæ//iustítiæ nostræ; et marcúimus quasi fólium univérsi, et iniquitátes nostræ quasi//ventus abstulérunt nos.//[6]//Non est qui ínvocet nomen tuum, qui consúrgat et//adhǽreat tibi, quia abscondísti fáciem tuam a nobis et dissolvísti nos in manu//iniquitátis nostræ.///[7]//Et nunc, Dómine, pater noster es tu, nos vero lutum; et fictor noster tu, et//ópera mánuum tuárum omnes nos.//[8]//Ne irascáris, Dómine, nimis et ne ultra//memíneris iniquitátis; ecce, réspice: pópulus tuus omnes nos.//[9]//Urbes sanctitátis//tuæ factæ sunt in desértum, Sion desérta facta est, Ierúsalem desoláta est.///[10]//Domus sanctitátis nostræ et glóriæ nostræ, ubi laudavérunt te patres nostri,//facta est in exustiónem ignis, et ómnia desiderabília nostra versa sunt in ruínas.//[11]//Numquid super his continébis te, Dómine, tacébis et afflíges nos veheménter?
RESPONSORIUM
(Cf. Is 56, 1; Mic 4, 9; Is 43, 3)
℟.//Ierúsalem, cito véniet salus tua: quare mæróre consúmeris? numquid//consiliárius non est tibi, quia innovávit te dolor?
*//Salvábo te et liberábo te, noli//timére.
℣.//Ego enim sum Dóminus Deus tuus, Sanctus Israel, Redémptor tuus.
*//Salvábo te et liberábo te, noli timére.
LECTIO ALTERA
Ex Commentário sancti Cyrílli Alexandríni epíscopi in Ioánnis Evangélium
(Lib. 5, cap. 2: PG 73, 751-754)
Effusio Spiritus Sancti in omnem carnem
Cum univérsi Opifex ómnia in Christo instauráre pulchérrimo sane órdine//statuísset, et hóminis natúram in antíquum statum dénuo restitúere, pollicétur//una cum céteris bonis lárgiter redditúrum se ipsi quoque Spíritum Sanctum, cum//áliter in pacátam et stábilem bonórum possessiónem redintegrári non posset.///Defínit ítaque tempus descensúri in nos Sancti Spíritus, advéntus scílicet//Christi, promittítque dicens: In diébus illis, Servatóris vidélicet, effúndam de//Spíritu meo in omnem carnem.///Ubi vero tempus tantæ munificéntiæ et libertátis prodúxit in médium cum//carne in terris Unigénitum, hoc est hóminem ex mulíere natum, iuxta divínam//Scriptúram, rursus dedit Spíritum Deus ac Pater, primúsque Christus tamquam//primítiæ renovátæ natúræ eum excépit. Testátus est hoc Ioánnes Baptísta dicens://Vidi descendéntem Spíritum de cælo et mansit super eum.///Christus vero dícitur Spíritum accepísse, quátenus homo factus est, et//quátenus hómini conveniébat accípere; et quemádmodum, licet Fílius exsístat//Dei ac Patris, et ex eius substántia génitus, étiam ante incarnatiónem, imo pótius//ante ómnia quoque sǽcula, non gravátur tamen audíre Deum ac Patrem se//compellántem, postquam factus homo est: Fílius meus es tu: ego hódie génui te.///Eum enim, qui ante sǽcula Deus erat ex ipso génitus, hódie génitum esse//dicit, ut nos in eo suscíperet in filiórum adoptiónem; tota quippe natúra in//Christo reperítur, in quantum homo est: sic et Pater, cum próprium Spíritum//hábeat, eum rursus dícitur dare Fílio, ut nos in eo Spíritum lucrémur. Hanc ígitur//ob causam Abrahæ semen apprehéndit, sícuti scriptum est, et assimilátus est per//ómnia frátribus.///Accipit ergo Unigénitus Spíritum Sanctum non sibi ipsi; est enim eius, et in//eo et per eum datur, sícuti iam ántea díximus: sed quóniam homo factus totam//habébat in se natúram, ut eam omnem instauráret atque in íntegrum restitúeret.//Porro vidére licet, si recta ratiocinatióne ut et Scriptúræ testimóniis uti velímus,//Christum non sibi ipse accepísse Spíritum, sed nobis pótius in seípso: ómnia//quippe étiam per eum in nos bona derivántur.
RESPONSORIUM
(Ez 37, 27-28; Hebr 8, 8)
℟.//Ego ero eis Deus et ipsi erunt mihi pópulus;
*//Et scient gentes quia ego//Dóminus sanctificátor Israel, cum fúerit sanctuárium meum in médio eórum in//perpétuum.
℣.//Consummábo super domum Israel et super domum Iuda, testaméntum//novum.
*//Et scient gentes quia ego Dóminus sanctificátor Israel, cum fúerit//sanctuárium meum in médio eórum in perpétuum.
Oratio
Deus, qui per Fílium tuum æternitátis tuæ lumen cunctis géntibus suscitásti,//da plebi tuæ fulgórem plenum sui Redemptóris agnóscere, ut ad perpétuam//claritátem per eius increménta pervéniat. Per Dóminum.
DIE 11 IANUARII
Ad Officium lectionis
LECTIO PRIOR
De libro Isaíæ prophétæ
65, 13-25
Cælum novum et terra nova
[13]//Hæc dicit Dóminus Deus:///«Ecce servi mei cómedent, et vos esuriétis; ecce servi mei bibent, et vos//sitiétis; ecce servi mei lætabúntur, et vos confundémini;//[14]//ecce servi mei//laudábunt in exsultatióne cordis et vos clamábitis præ dolóre cordis, et præ//contritióne spíritus ululábitis.///[15]//Et relinquétis nomen vestrum in iuraméntum eléctis meis: “Interfíciat te//Dóminus Deus”, et servos suos vocábit nómine álio.//[16]//Quicúmque benedícit sibi//in terra, benedícet sibi in Deo Amen; et, quicúmque iurat in terra, iurábit in Deo//Amen; quia oblivióni tradéntur angústiæ prióres, et quia abscondéntur ab óculis//meis.///[17]//Ecce enim ego creo cælos novos et terram novam, et non erunt in memória//prióra et non ascéndent super cor.//[18]//Sed gaudébunt et exsultábunt usque in//sempitérnum in his, quæ ego creo, quia ecce ego creo Ierúsalem exsultatiónem et//pópulum eius gáudium.//[19]//Et exsultábo in Ierúsalem et gaudébo in pópulo meo, et//non audiétur in ea ultra vox fletus et vox clamóris.//[20]//Non erit ibi ámplius infans//diérum et senex, qui non ímpleat dies suos. Quóniam puer erit, qui centenárius//moriátur; et, qui non attíngat centum annos, maledíctus erit.///[21]//Et ædificábunt domos et habitábunt et plantábunt víneas et cómedent//fructus eárum.//[22]//Non ædificábunt, ut álius hábitet, non plantábunt, ut álius//cómedat: secúndum enim dies ligni erunt dies pópuli mei, et opéribus mánuum//suárum diu fruéntur elécti mei.///[23]//Non laborábunt frustra, neque generábunt in intéritum repentínum, quia//semen benedictórum erunt Dómini, et nepótes eórum cum eis.//[24]//Erítque://ántequam clament, ego respondébo; adhuc illis loquéntibus, ego exáudiam.///[25]//Lupus et agnus pascéntur simul, et leo sicut bos cómedet páleas, et serpénti//pulvis panis eius. Non nocébunt, neque occídent in omni monte sancto meo»,//dicit Dóminus.
RESPONSORIUM
(Ap 21, 1. 3. 4)
℟.//Vidi cælum novum et terram novam; et audívi vocem magnam de throno//dicéntem:
*//Ecce tabernáculum Dei cum homínibus! Et habitábit cum eis.
℣.//Abstérget Deus omnem lácrimam ab óculis eórum et mors ultra non erit,//quia prima abiérunt.
*//Ecce tabernáculum Dei cum homínibus! Et habitábit cum//eis.
LECTIO ALTERA
Ex Sermónibus sancti Máximi Taurinénsis epíscopi
(Sermo 100, de sancta Epiphania 1, 3: CCL 23, 398-400)
Baptismi dominici sacramenta
Evangélica Scriptúra refert Dóminum ad Iordánem baptísmi causa venísse, et//in eódem flúmine mystériis se cæléstibus consecrári voluísse.///Rátio enim éxigit, ut post diem natális domínici — licet interpósitis annis,//eódem autem témpore — hæc festívitas sequerétur, quam et ipsam festivitátem//natálem appellándam puto.///Tunc enim natus homínibus, hódie renátus est sacrámentis; tunc per//Vírginem éditus, hódie per mystérium generátus. Ibi, cum secúndum hóminem//náscitur, mater eum María sinu circúmfovet; hic, cum secúndum mystérium//gígnitur, Pater eum Deus voce compléctitur; ait enim: Hic est enim Fílius meus,//in quo bene complácui; ipsum audíte. Mater ergo pártui molli blandítur grémio,//Pater Fílio pio testimónio famulátur; mater, inquam, eum adorándum Magis//íngerit, Pater coléndum géntibus maniféstat.///Igitur Dóminus Iesus venit ad baptísmum, et corpus suum sanctum vóluit//aqua dílui.///Dicat fortásse áliquis: «Qui sanctus est, quare vóluit baptizári?». Audi ergo!//Ideo baptizátur Christus, non ut sanctificétur aquis, sed ut aquas ipse sanctíficet,//et purificatióne sui puríficet fluéntia illa quæ tangit. Consecrátio enim Christi//consecrátio maior est eleménti.///Cum enim Salvátor ablúitur, iam tunc in nostrum baptísmum tota aqua//mundátur, et purificátur fons, ut secutúris póstmodum pópulis lavácri grátia//ministrétur. Præcédit ergo Christus per baptísmum, ut christiáni post eum//confidénter pópuli subsequántur.///Intéllego ego mystérium: ita enim et colúmna ignis præcéssit per mare//Rubrum, ut intrépidum iter Israel fílii sequeréntur; et ipsa prior per aquas gressa//est, ut veniéntibus post se viándi sémitam præparáret. Quod factum, sicut//Apóstolus dicit, mystérium baptísmi fuit. Baptísmum plane quodámmodo fuit,//ubi hómines nubes operiébat, unda portábat.///Sed hæc ómnia operátus est Christus Dóminus idem qui et modo, qui, sicut//tunc per mare fílios Israel in ignis colúmna præcéssit, ita nunc per baptísmum//christiános pópulos in córporis sui colúmna præcédit. Ipsa, inquam, est colúmna,//quæ tunc lumen sequéntium óculis præstitit, modo lucem credéntium córdibus//subminístrat; tunc in flúctibus undárum solidávit sémitam, modo in lavácro fídei//vestígia corróborat.
RESPONSORIUM
(Io 1, 29; Is 53, 11)
℟.//Vidit Ioánnes Iesum veniéntem ad se et ait: Ecce agnus Dei;
*//Ecce qui//tollit peccátum mundi.
℣.//Iustificábit ipse multos et iniquitátes eórum ipse portábit.
*//Ecce qui tollit//peccátum mundi.
Oratio
Præsta, quǽsumus, omnípotens Deus, ut Salvatóris mundi, stella duce,//manifestáta natívitas méntibus nostris revelétur semper et crescat. Per Dóminum.
IN BAPTISMATE DOMINI
Ad Officium lectionis
LECTIO PRIOR
De libro Isaíæ prophétæ
42, 1-9; 49, 1-9
Servus Domini mansuetus, lux gentium
[42,1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.//[2]//Non//clamábit neque vociferábitur, nec audiétur vox eius foris.//[3]//Cálamum quassátum//non cónteret et linum fúmigans non exstínguet; in veritátem próferet iudícium.//[4]//Non languébit nec frangétur, donec ponat in terra iudícium; et legem eius ínsulæ//exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam:///[6]//«Ego, Dóminus, vocávi te in iustítia et apprehéndi manum tuam; et formávi//te et dedi te in fœdus pópuli, in lucem géntium,//[7]//ut aperíres óculos cæcórum et//edúceres de conclusióne vinctum, de domo cárceris sedéntes in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus.//[9]//Quæ prima fuérunt, ecce venérunt; nova quoque ego//annúntio: ántequam oriántur, audíta vobis fáciam».///[49,1]//Audíte me, ínsulæ, et atténdite, pópuli de longe: Dóminus ab útero vocávit//me, de ventre matris meæ recordátus est nóminis mei;//[2]//et pósuit os meum quasi//gládium acútum, in umbra manus suæ protéxit me et pósuit me sicut sagíttam//eléctam, in pháretra sua abscóndit me,//[3]//et dixit mihi: «Servus meus es tu, Israel,//in quo gloriábor».//[4]//Et ego dixi: «In vácuum laborávi, sine causa et vane//fortitúdinem meam consúmpsi; verúmtamen iudícium meum cum Dómino, et//merces mea cum Deo meo».///[5]//Et nunc dicit Dóminus, qui formávit me ex útero servum sibi, ut redúcerem//Iacob ad eum, et Israel ei congregarétur; et glorificátus sum in óculis Dómini, et//Deus meus factus est fortitúdo mea.///[6]//Et dixit: «Parum est ut sis mihi servus ad suscitándas tribus Iacob et//relíquias Israel reducéndas: dabo te in lucem géntium, ut sit salus mea usque ad//extrémum terræ».///[7]//Hæc dicit Dóminus, redémptor Israel, Sanctus eius, ad contémptum in//ánima, ad abominátum in gente, ad servum dominórum: «Reges vidébunt et//consúrgent, príncipes quoque et adorábunt propter Dóminum, quia fidélis est,//Sanctum Israel, qui elégit te».///[8]//Hæc dicit Dóminus: «In témpore benepláciti exaudívi te et in die salútis//auxiliátus sum tui; et servávi te et dedi te in fœdus pópuli, ut suscitáres terram et//distribúeres hereditátes dissipátas;//[9]//ut díceres his, qui vincti sunt: “Exíte”, et his,//qui in ténebris: “Revelámini”. Super vias pascéntur, et in ómnibus cóllibus//decalvátis páscua eórum».
RESPONSORIUM
(Cf. Mt 3, 16. 17; Lc 3, 22)
℟.//Hódie in Iordáne, baptizáto Dómino, apérti sunt cæli et sicut colúmba//super eum Spíritus mansit et vox Patris intónuit:
*//Hic est Fílius meus diléctus,//in quo mihi bene complácui.
℣.//Descéndit Spíritus Sanctus corporáli spécie sicut colúmba super ipsum et//vox de cælo facta est:
*//Hic est Fílius meus diléctus, in quo mihi bene//complácui.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Omnípotens sempitérne Deus, qui Christum, in Iordáne flúmine baptizátum,//Spíritu Sancto super eum descendénte, diléctum Fílium tuum sollémniter//declarásti, concéde fíliis adoptiónis tuæ, ex aqua et Spíritu Sancto renátis, ut in//beneplácito tuo iúgiter persevérent. Per Dóminum.
DOMINICA
Ad Officium lectionis
LECTIO PRIOR
Incipit liber Isaíæ prophétæ
1, 1-18
Obiurgatio populi
[1]//Vísio Isaíæ fílii Amos, quam vidit super Iudam et Ierúsalem in diébus Ozíæ,//Ióatham, Achaz, Ezechíæ regum Iudæ.///[2]//Audíte, cæli, et áuribus pércipe, terra, quóniam Dóminus locútus est: «Fílios//enutrívi et exaltávi, ipsi autem sprevérunt me.//[3]//Cognóvit bos possessórem suum,//et ásinus præsépe dómini sui; Israel non cognóvit, pópulus meus non intelléxit».///[4]//Væ genti peccatríci, pópulo gravi iniquitáte, sémini nequam, fíliis scelerátis!//Dereliquérunt Dóminum, blasphemavérunt Sanctum Israel, abalienáti sunt//retrórsum.///[5]//Super quo percutiémini vos ultra, addéntes prævaricatiónem? Omne caput//lánguidum, et omne cor mærens.//[6]//A planta pedis usque ad vérticem non est in eo//sánitas; vulnus et livor et plaga tumens non est circumligáta nec curáta//medicámine neque fota óleo.///[7]//Terra vestra desérta, civitátes vestræ succénsæ igni; regiónem vestram//coram vobis aliéni dévorant, et desolábitur sicut in vastitáte hostíli.///[8]//Et derelinquétur fília Sion ut umbráculum in vínea, sicut tugúrium in//cucumerário, sicut cívitas, quæ obséssa est.//[9]//Nisi Dóminus exercítuum//reliquísset nobis semen, quasi Sódoma fuissémus et quasi Gomórra símiles//essémus.///[10]//Audíte verbum Dómini, príncipes Sodomórum; percípite áuribus legem Dei//nostri, pópulus Gomórræ.///[11]//«Quo mihi multitúdinem victimárum vestrárum?, dicit Dóminus. Plenus//sum holocáustis aríetum et ádipe pínguium; et sánguinem vitulórum et agnórum//et hircórum nólui.//[12]//Cum venéritis ante conspéctum meum, quis quæsívit hæc de//mánibus vestris, ut ambularétis in átriis meis?//[13]//Ne afferátis ultra sacrifícium//vanum; abominátio mihi incénsum, neoménia et sábbatum et convéntus; non//feram scelus cum cœtu sollémni;//[14]//caléndas vestras et sollemnitátes vestras odívit//ánima mea, facta sunt mihi molésta, laborávi sústinens.//[15]//Et cum extendéritis//manus vestras, avértam óculos meos a vobis; et cum multiplicavéritis oratiónem,//non exáudiam: manus enim vestræ sánguine plenæ sunt.///[16]//Lavámini, mundi estóte, auférte malum cogitatiónum vestrárum ab óculis//meis; quiéscite ágere pervérse,//[17]//díscite benefácere: quǽrite iudícium, subveníte//opprésso, iudicáte pupíllo, deféndite víduam.///[18]//Et veníte, et iudício contendámus, dicit Dóminus. Si fúerint peccáta vestra//ut cóccinum, quasi nix dealbabúntur; et, si fúerint rubra quasi vermículus, velut//lana erunt».
RESPONSORIUM
(Is 1, 16. 18. 17)
℟.//Lavámini, mundi estóte, auférte malum cogitatiónum vestrárum ab óculis//meis;
*//Si fúerint peccáta vestra ut cóccinum, quasi nix dealbabúntur.
℣.//Quiéscite ágere pervérse, díscite benefácere, quǽrite iudícium.
*//Si fúerint//peccáta vestra ut cóccinum, quasi nix dealbabúntur.
LECTIO ALTERA
Ex Catechésibus sancti Cyrílli Hierosolymitáni epíscopi.
(Cat. 15, 1-3: PG 33, 870-874)
De duplici adventu Iesu Christi
Christi advéntum annuntiámus, non unum dumtáxat, sed et álterum prióre//multo speciosiórem. Ille enim patiéntiæ significatiónem prǽtulit; iste vero divíni//regni diadéma feret.///Nam ut plúrimum duplícia sunt ómnia apud Dóminum nostrum Iesum//Christum. Duplex natívitas, áltera ex Deo ante sǽcula, áltera ex Vírgine in//consummatióne sæculórum; duplex descénsus: unus obscúrus, qui tamquam//plúviæ in vellus, alter vero conspícuus, nimírum futúrus.///In primo advéntu fásciis involútus est in præsépio: in secúndo amicítur//lúmine quasi vestiménto. In prióre sustínuit crucem, ignomíniam aspernátus; in//áltero véniet angelórum exércitu stipátus, glorificátus.///Non ígitur in primo tantum advéntu acquiéscimus, sed et secúndum//exspectámus. Cumque in prióre dixérimus://*Benedíctus qui venit in nómine//*Dómini,//idem rursum dicémus in posterióre: ut cum ángelis occurréntes Dómino,//adorántes clamémus://*Benedíctus qui venit in nómine Dómini.///Véniet Salvátor non ut íterum iudicétur, sed ut in ius vocet eos a quibus in//iudícium est vocátus. Qui prius cum iudicarétur tácuit, conscelerátis qui immánia//in illum, quando in crucem egére ausi sunt, in memóriam révocans dicet://*Hæc//*fecísti et tácui.///Tunc, piæ dispensatiónis causa, hómines leni persuasióne docens venit: eo//vero témpore, velint, nolint, regno illíus necessário subiciéntur.///De utróque illo advéntu lóquitur Malachías prophéta://*Et statim véniet ad//*templum suum Dóminus, quem vos quǽritis.//Ecce unus advéntus.///Et rursus de áltero ita infit://*Et Angelus testaménti quem vos quǽritis. Ecce//*véniet Dóminus omnípotens: et quis sustinébit diem ingréssus eius, aut quis//*subsístet in visióne eius? eo quod ipse accédit tamquam ignis conflatórii,//*tamquam herba lavántum: et sedébit conflans et emúndans.///Duos quoque illos advéntus signíficat Paulus ad Titum scribens his verbis://*Appáruit grátia Dei salvatóris ómnibus homínibus, erúdiens nos, ut abnegántes//*impietátem et mundána desidéria, temperánter et pie et iuste vivámus in//*præsénti sǽculo, exspectántes beátam spem et apparitiónem glóriæ magni Dei et//*salvatóris nostri Iesu Christi.//Viden, quómodo primum expréssit advéntum, de//quo grátias agit; álterum vero, quem exspectámus.///Proptérea fídei quam profitémur tenor nunc ita est tráditus, ut credámus in//eum//*qui et ascéndit in cælos, et consédit a dextris Patris. Et ventúrus est in//*glória iudicáre vivos et mórtuos; cuius regni non erit finis.///Véniet ígitur Dóminus noster Iesus Christus e cælis. Véniet vero circa finem//mundi huius cum glória in postréma die. Fiet enim mundi huius consummátio, et//factus iste mundus rursum renovábitur.
RESPONSORIUM
(Cf. Ps 48 (49), 3; 79 (80), 2; 23 (24), 7. 9)
℟.//Aspíciens a longe, ecce vídeo Dei poténtiam veniéntem et nébulam totam//terram tegéntem.
*//Ite óbviam ei, et dícite://*//Núntia nobis, si tu es ipse,//*//Qui//regnatúrus es in pópulo Israel.
℣.//Quique terrígenæ, et fílii hóminum, simul in unum dives et pauper,
*//Ite//óbviam ei et dícite:
Oratio
Da, quǽsumus, omnípotens Deus, hanc tuis fidélibus voluntátem, ut, Christo//tuo veniénti iustis opéribus occurréntes, eius déxteræ sociáti, regnum mereántur//possidére cæléste. Per Dóminum.
FERIA II HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
1, 21-27; 2, 1-5
Iudicium et salus Sion. Concursus gentium
[1,21]//Quómodo facta est méretrix cívitas fidélis, plena iudícii? Iustítia habitávit//in ea, nunc autem homicídæ.//[22]//Argéntum tuum versum est in scóriam, vinum//tuum mixtum est aqua;//[23]//príncipes tui infidéles, sócii furum: omnes díligunt//múnera, sequúntur retributiónes, pupíllo non iúdicant, et causa víduæ non//ingréditur ad illos.///[24]//Propter hoc ait Dóminus, Deus exercítuum, Fortis Israel: «Heu, consolábor//super hóstibus meis et vindicábor de inimícis meis.//[25]//Et convértam manum meam//ad te et éxcoquam ad purum scóriam tuam et áuferam omne stagnum tuum.//[26]//Et//restítuam iúdices tuos, ut fuérunt prius, et consiliários tuos sicut antíquitus; post//hæc vocáberis Cívitas iustítiæ, Urbs fidélis».//[27]//Sion in iudício redimétur et, qui in//ea revérsi sunt, in iustítia.///[2,1]//Verbum, quod vidit Isaías fílius Amos super Iudam et Ierúsalem.//[2]//Et erit in//novíssimis diébus præparátus mons domus Dómini in vértice móntium, et//elevábitur super colles; et fluent ad eum omnes gentes.//[3]//Et ibunt pópuli multi et//dicent:///«Veníte, et ascendámus ad montem Dómini, ad domum Dei Iacob, ut dóceat//nos vias suas, et ambulémus in sémitis eius»; quia de Sion exíbit lex, et verbum//Dómini de Ierúsalem.///[4]//Et iudicábit gentes et arguet pópulos multos; et conflábunt gládios suos in//vómeres et lánceas suas in falces; non levábit gens contra gentem gládium, nec//exercebúntur ultra ad prœlium.///[5]//Domus Iacob, veníte, et ambulémus in lúmine Dómini.
RESPONSORIUM
(Mic 4, 2; Io 4, 25)
℟.//Veníte, ascendámus ad montem Dómini et ad domum Dei Iacob:
*//Docébit//nos de viis suis et íbimus in sémitis eius.
℣.//Messías véniet, qui dícitur Christus; cum vénerit ille, nobis annuntiábit//ómnia.
*//Docébit nos de viis suis et íbimus in sémitis eius.
LECTIO ALTERA
E Lítteris pastorálibus sancti Cároli Borroméo epíscopi
(Acta Ecclesiæ Mediolanensis, t. 2, Lugduni, 1683, 916-917)
De Adventus tempore
Ecce, dilectíssimi, tempus illud ádeo celebrátum, et sollémne tempus, ut ait//Spíritus Sanctus, acceptábile, dies salútis, pacis et reconciliatiónis, tempus quod,//ut tot olim votis et suspíriis eníxius ab antíquis patriárchis et prophétis//ardentíssime concupítum, cum effúsa lætítia a iusto Simeóne tandem visum, et//semper ab Ecclésia sollémniter ádeo celebrátum, sic a nobis debet pia mente,//láudibus, et grátiis ætérno Patri, pro exhíbita in hoc mystério misericórdia, in//perpétuum habéndis péragi; hoc nempe Unigéniti sui advéntu ex imménso in nos//peccatóres amóre illum misit, qui a dǽmonis tyránnide et império nos vindicáret,//ad cælum invitáret, in cæléstia penetrália nos introdúceret, veritátem ipsam nobis//exhibéret, in morum rectitúdine nos institúeret, virtútum sémina communicáret,//grátiæ suæ thesáuris locupletáret, nos dénique in fílio suos et vitæ ætérnæ//herédes ascísceret.///Hoc équidem mystérium dum ánnuum ab Ecclésia recólitur, monémur ut//tantæ caritátis nobis exhíbitæ memória in perpétuum renovétur; nos item édocet//Christi advéntum non iis modo qui Salvatóris illíus ævo vivébant profuísse, sed//eius virtútem nobis ómnibus adhuc communicándam, si sanctæ fídei et//sacramentórum ópera grátiam, quam nobis ille proméruit, excípere et iuxta eam//vitæ nostræ mores sub eius obœdiéntia dirígere velímus.///A nobis adhuc éxpetit Ecclésia, ut intellegámus quod, ut semel in carne venit//in mundum, sic subláto ex parte nostra óbice, quálibet hora et moménto ad nos//íterum veníre parátus sit, nostris in ánimis cum gratiárum abundántia spiritáliter//habitatúrus.///Hinc Ecclésia, ut mater piíssima salutísque nostræ studiosíssima, ex témporis//huius occasióne hymnis, cánticis aliísque Spíritus Sancti vócibus ritibúsque nos//édocet, quo pacto tantum benefícium grato ánimo excipiámus, eiúsque fructu//ditémur, et ídeo ad Christi Dómini advéntum mens nostra non minóri apparátu,//ac si adhuc ventúrus esset in mundum, disponátur; nec divérso ab eo tam verbis//quam exémplis véteris Testaménti, patres, eos ut imitémur, nos edocuérunt.
RESPONSORIUM
(Cf. Ioel 2, 15; Is 62, 11; Ier 4, 5)
℟.//Cánite tuba in Sion, vocáte gentes, annuntiáte pópulis et dícite:
*//Ecce//Deus, salvátor noster, advéniet.
℣.//Annuntiáte et audítum fácite; loquímini et clamáte.
*//Ecce Deus, salvátor//noster, advéniet.
Oratio
Fac nos, quǽsumus, Dómine Deus noster, advéntum Christi Fílii tui sollícitos//exspectáre, ut, dum vénerit pulsans, oratiónibus vigilántes et in suis invéniat//láudibus exsultántes. Per Dóminum.
FERIA III HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
2, 6-22; 4, 2-6
Iudicium Dei
[2,6]//Proiecísti pópulum tuum, domum Iacob, quia repléti sunt haríolis//orientálibus et áugures habuérunt ut Philísthim et manus aliénis pórrigunt.//[7]//Repléta est terra eius argénto et auro, et non est finis thesaurórum eius;//[8]//et//repléta est terra eius equis, et innumerábiles quadrígæ eius. Et repléta est terra//eius idólis: opus mánuum suárum adoravérunt, quod fecérunt dígiti eórum.///[9]//Et incurvávit se homo, et humiliátus est vir: ne dimíttas eis.//[10]//Ingrédere in//petram, abscóndere in púlvere a fácie timóris Dómini et a glória maiestátis eius.///[11]//Oculi sublímes hóminis humiliabúntur, et incurvábitur altitúdo virórum;//exaltábitur autem Dóminus solus in die illa.//[12]//Quia dies Dómini exercítuum super//omnem supérbum et excélsum et super omnem arrogántem, et humiliábitur;//[13]//et//super omnes cedros Líbani sublímes et eréctas et super omnes quercus Basan//[14]//et//super omnes montes excélsos et super omnes colles elevátos//[15]//et super omnem//turrim excélsam et super omnem murum munítum//[16]//et super omnes naves//Tharsis et super ómnia navígia pulchra.///[17]//Et incurvábitur sublímitas hóminum, et humiliábitur altitúdo virórum; et//elevábitur Dóminus solus in die illa,//[18]//et idóla pénitus conteréntur.//[19]//Et introíbunt//in spelúncas petrárum et in vorágines terræ a fácie formídinis Dómini et a glória//maiestátis eius, cum surréxerit percútere terram.///[20]//In die illa proíciet homo idóla sua argéntea et simulácra sua áurea, quæ//fécerat sibi, ut adoráret, ad talpas et vespertiliónes.//[21]//Et ingrediétur scissúras//petrárum et cavérnas saxórum a fácie formídinis Dómini et a glória maiestátis//eius, cum surréxerit percútere terram.///[22]//Quiéscite ergo ab hómine, cuius spíritus in náribus eius. Quanti enim//æstimábitur ipse?///[4,2]//In die illa erit germen Dómini in splendórem et glóriam et fructus terræ//sublímis et exsultátio his, qui salváti fúerint de Israel.//[3]//Et erit: omnis, qui relíctus//fúerit in Sion et resíduus in Ierúsalem, sanctus vocábitur, omnis, qui scriptus est//ad vitam in Ierúsalem.///[4]//Cum ablúerit Dóminus sordem filiárum Sion et sánguinem Ierúsalem láverit//de médio eius spíritu iudícii et spíritu ardóris,//[5]//et creábit Dóminus super omnem//locum montis Sion et super cœtum eius nubem per diem et fumum et//splendórem ignis flammántis in nocte: super omnem enim glóriam protéctio,//[6]//et//tabernáculum erit in umbráculum diéi ab æstu et in securitátem et absconsiónem//a túrbine et a plúvia.
RESPONSORIUM
(Is 2, 11; Mt 24, 30)
℟.//Oculi sublímes hóminis humiliabúntur et incurvábitur altitúdo virórum:
*//Et exaltábitur Dóminus solus in die illa.
℣.//Vidébunt Fílium hóminis veniéntem in núbibus cæli cum virtúte et glória//multa.
*//Et exaltábitur Dóminus solus in die illa.
LECTIO ALTERA
Ex Oratiónibus sancti Gregórii Nazianzéni epíscopi
(Or. 45, 9, 22. 26. 28: PG 36, 634-635. 654. 658-659. 662)
O admirabile commercium
Ipse Dei Fílius, ille sǽculis antíquior, ille invisíbilis, ille incomprehensíbilis,//ille incorpóreus, illud ex princípio princípium, illud ex lúmine lumen, ille fons//vitæ et immortalitátis, illa archétypi expréssio, illud immótum sigíllum, illa per//ómnia símilis imágo, ille Patris términus et rátio, ille, inquam, ad imáginem//suam se confert, carnémque carnis causa gerit, et cum intellectuáli ánima propter//ánimam meam iúngitur, ut símile per símile repúrget, atque humána ómnia,//excépto peccáto, súscipit; concéptus quidem ex Vírgine, ánimo et carne a Spíritu//præpurgáta (nam et generatiónem honóre áffici, et virginitátem præférri//oportébat); progréssus autem Deus cum assúmpta humanitáte, unum ex duóbus//inter se contráriis, carne nimírum et spíritu, quorum álterum deitátem dedit,//álterum accépit.///Qui álios ditat, pauper effícitur; carnis enim meæ paupertátem subit, ut ego//deitátis ipsíus opes cónsequar. Qui plenus est, exinanítur; sua enim glória ad//breve tempus exinanítur, ut plenitúdinis ipsíus ego párticeps effíciar.///Quænam hæ bonitátis divítiæ? Quodnam erga me mystérium? Divínam//imáginem accépi, nec custodívi. Ille meam carnem áccipit, ut et imágini salútem,//et carni immortalitátem áfferat, secúndum consórtium nobíscum init, et quidem//prióri longe admirabílius.///Per humanitátem a Deo assúmptam, hómini sanctitátem afférri oportébat; ut,//tyránno per vim superáto, nos liberáret, atque ad se per mediatórem Fílium//redúceret, hoc, ad Patris honórem, cui in ómnibus rebus cédere perspícitur,//dispensántem.///Ad ovem errántem bonus ille Pastor evénit, ánimam suam pro óvibus//ponens, ad montes et colles, in quibus sacrificábat; et errántem invénit et//invéntam, iísdem úmeris, quibus et crucis lignum, sústulit, et accéptam ad//supérnam vitam redúxit.///Lucérnam prǽviam lux illa claríssima séquitur et vocem Verbum, et//prónubum Sponsus, Dómino pópulum exímium comparántem, atque ad Spíritum//per aquam præpurgántem.///Opus habúimus Deo, qui carnem accíperet ac morerétur, ut vivámus.//Commórtui sumus, ut purgémur; simul resurréximus, quóniam simul mórtui//sumus; simul glorificáti sumus, quóniam simul resurréximus.
RESPONSORIUM
(Cf. Gal 4, 4-5; Eph 2, 4; Rom 8, 3)
℟.//Ecce iam venit plenitúdo témporis, in quo misit Deus Fílium suum in//terras, natum de Vírgine, factum sub lege:
*//Ut eos, qui sub lege erant,//redímeret.
℣.//Propter nímiam caritátem suam, qua diléxit nos Deus, Fílium suum misit//in similitúdine carnis peccáti.
*//Ut eos, qui sub lege erant, redímeret.
Oratio
Propitiáre, Dómine Deus, supplicatiónibus nostris et tribulántibus,//quǽsumus, tuæ concéde pietátis auxílium, ut, de Fílii tui veniéntis præséntia//consoláti, nullis iam polluámur contágiis vetustátis. Per Dóminum.
FERIA IV HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
5, 1-7
Contra vineam Domini
[1]//Cantábo dilécto meo cánticum amíci mei de vínea sua:///Vínea facta est dilécto meo in colle pingui;//[2]//et sæpívit eam et lápides elégit//ex illa et plantávit in ea vites eléctas et ædificávit turrim in médio eius et tórcular//exstrúxit in ea; et exspectávit, ut fáceret uvas, et fecit labrúscas.///[3]//Nunc ergo, habitátor Ierúsalem et vir Iudæ, iudicáte inter me et víneam//meam.//[4]//Quid est quod débui ultra fácere víneæ meæ et non feci ei? Cur//exspectávi, ut fáceret uvas, et fecit labrúscas?///[5]//Et nunc osténdam vobis quid ego fáciam víneæ meæ: áuferam sæpem eius,//et erit in direptiónem; díruam macériam eius, et erit in conculcatiónem.//[6]//Et//ponam eam desértam: non putábitur et non fodiétur, et ascéndent vepres et//spinæ; et núbibus mandábo, ne pluant super eam imbrem.///[7]//Vínea enim Dómini exercítuum domus Israel est, et vir Iudæ germen eius//delectábile; et exspectávi, ut fáceret iudícium, et ecce iníquitas, et iustítiam, et//ecce nequítia.
RESPONSORIUM
(Ps 79 (80), 14. 15. 3. 16. 15)
℟.//Exterminávit víneam tuam aper de silva et singuláris ferus depástus est//eam; vide, Dómine, et éxcita poténtiam tuam,
*//Prótege eam quam plantávit//déxtera tua.
℣.//Dómine Deus virtútum, réspice de cælo et vide et vísita víneam istam.
*//Prótege eam quam plantávit déxtera tua.
LECTIO ALTERA
Ex Sermónibus sancti Bernárdi abbátis
(Sermo 5 in Adventu Domini,1-3: Opera omnia, Edit. cisterc. 4 [1966], 188-190)
Veniet in nos Verbum Dei
Tríplicem Dómini advéntum nóvimus. Tértius quidam advéntus est médius//inter illos. Illi enim duo manifésti sunt, sed non iste. In prióre quidem in terris//visus et cum homínibus conversátus est, quando, sicut ipse testátur, et vidérunt,//et odérunt. In posterióre vero//*vidébit omnis caro salutáre Dei nostri,//et//*vidébunt//*in quem transfixérunt.//Médius occúltus est, in quo soli eum in seípsis vident//elécti, et salvæ fiunt ánimæ eórum. In primo ergo venit in carne et infirmitáte, in//hoc médio in spíritu et virtúte, in último in glória et maiestáte.///Advéntus síquidem iste médius, via quædam est per quam a primo veniátur//ad últimum: in primo Christus fuit redémptio nostra, in último apparébit vita//nostra, in isto réquies est et consolátio nostra.///Sed ne cui forte inventítia videántur quæ de hoc advéntu médio dícimus,//ipsum audíte://*Si quis díligit me,//inquit,//*sermónes meos servábit, et Pater meus//*díliget eum, et ad eum veniémus.//Legi enim álibi://*Qui timet Deum, fáciet bona//;//sed plus áliquid dictum séntio de diligénte, quia sermónes servábit. Ubi ergo//servándi sunt? Haud dúbium quin in corde, sicut ait Prophéta://*In corde meo//*abscóndi elóquia tua, ut non peccem tibi.///Hoc modo custódi verbum Dei://*Beáti enim qui custódiunt illud.//Ergo//traiciátur in víscera quædam ánimæ tuæ; tránseat in affectiónes tuas et in mores//tuos. Cómede bonum, et delectábitur in crassitúdine ánima tua. Ne obliviscáris//comédere panem tuum, ne exaréscat cor tuum, sed ádipe et pinguédine repleátur//ánima tua.///Si sic verbum Dei serváveris, haud dúbium quin ab eo servéris. Véniet enim//ad te Fílius cum Patre, véniet Prophéta magnus, qui renovábit Ierúsalem et ille//nova facit ómnia. Hoc enim fáciet hic advéntus, ut,//*sicut portávimus imáginem//*terréni, sic portémus et imáginem cæléstis.//Sicut fuit vetus Adam effúsus per//totum hóminem, et totum occupávit, ita modo totum obtíneat Christus, qui totum//creávit, totum redémit, totum et glorificábit.
RESPONSORIUM
(Cf. Ps 28 (29), 11; Is 40, 10)
℟.//Ecce Dóminus véniet cum splendóre descéndens et virtus eius cum eo:
*//Visitáre pópulum suum in pace et constitúere super eum vitam sempitérnam.
℣.//Ecce Dóminus noster cum virtúte véniet.
*//Visitáre pópulum suum in pace//et constitúere super eum vitam sempitérnam.
Oratio
Prǽpara, quǽsumus, Dómine Deus noster, corda nostra divína tua virtúte, ut,//veniénte Christo Fílio tuo, digni inveniámur ætérnæ vitæ convívio et cibum//cæléstem, ipso ministránte, percípere mereámur. Per Dóminum.
FERIA V HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
16, 1-5; 17, 4-8
Sion refugium Moabitarum. Conversio Ephraim
[16,1]//Emíttite agnum dominatóri terræ, de Petra desérti ad montem fíliæ Sion.//[2]//Et erit: sicut avis fúgiens et pulli de nido avolántes, sic erunt fíliæ Moab ad vada//Arnon.///[3]//Affer consílium fac iudícium; pone quasi noctem umbram tuam in merídie,//abscónde fugiéntes et vagos ne prodas.//[4]//Hábitent apud te prófugi Moab; esto//latíbulum eórum a fácie vastatóris; finítus est enim exáctor, consummáta est//devastátio, defécit calcátor a terra.//[5]//Et firmábitur in misericórdia sólium; et//sedébit super illud in veritáte, in tabernáculo David, iúdicans et quærens//iudícium et velóciter reddens, quod iustum est.///[17,4]//Et erit in die illa: attenuábitur glória Iacob et pinguédo carnis eius//marcéscet;//[5]//et erit, sicut cum messor árripit culmos, et bráchium eius spicas legit;//et erit, sicut cum quis quærit spicas in valle Ráphaim.//[6]//Et relinquétur in eo//racémus, et sicut cum excútitur ólea: duæ vel tres olívæ in summitáte rami sive//quáttuor aut quinque in cacumínibus árboris fructíferæ, dicit Dóminus Deus//Israel.///[7]//In die illa atténdet homo ad factórem suum, et óculi eius ad Sanctum Israel//respícient;//[8]//et non atténdet ad altária, quæ fecérunt manus eius, et quæ operáti//sunt dígiti eius; non respíciet lucos et thymiatéria.
RESPONSORIUM
(Cf. Ier 33, 15. 16; Is 16, 5)
℟.//Germináre fáciam David germen iustítiæ et fáciet iudícium et iustítiam in//terra:
*//Et hoc est nomen quod vocábunt eum, Dóminus iustítia nostra.
℣.//Firmábitur in misericórdia sólium et sedébit super illud in veritáte,//iúdicans et quærens iudícium.
*//Et hoc est nomen quod vocábunt eum, Dóminus//iustítia nostra.
LECTIO ALTERA
Ex Commentário sancti Ephræm diáconi in Diatéssaron
(Cap. 18, 15-17: SCh 121, 325-328)
Vigilate: iterum venturus est
Ut discípulos impedíret, ne eum de moménto advéntus sui interrogárent,//Christus dixit://*De illa hora nemo scit, neque ángeli neque Fílius. Non est//*vestrum nosse témpora vel moménta.//Abscóndit illa ut vigilémus et quivis//nostrum exístimet illud sua ætáte eventúrum esse. Si enim revelásset quo//témpore ventúrus esset, advéntus eius insúlsus factus esset, nec ámplius//desiderarétur a géntibus et sǽculis in quibus revelábitur. Dixit se ventúrum esse,//sed non dixit quando ventúrus esset, et ita omnes generatiónes et sǽcula ardénter//eum exspéctant.///Quamvis enim Dóminus signa advéntus sui constitúerit, nequáquam tamen//eórum términus plane intellégitur; nam hæc signa multíplici mutatióne venérunt//et transiérunt, immo et adhuc perstant. Extrémus enim eius advéntus prióri//símilis est.///Nam quemádmodum iusti et prophétæ eum exspectavérunt, putántes eum//ipsórum diébus se revelatúrum, ita étiam hódie quisque fidélium suo témpore//eum suscípere desíderat, quia diem advéntus sui non maniféstum fecit: idque//máxime hanc ob causam, ne quis illum, cuius potestáti et domínio númeri et//témpora súbdita sunt, fato et horæ subiéctum exístimet. Quod ipse definívit,//quómodo id esset ei abscónditum qui signa advéntus sui descrípsit? Itaque his//verbis signa sua honorávit, ut ex illo die in pósterum omnes generatiónes et//sǽcula existimárent eius advéntum ipsórum témpore futúrum esse.///Vigiláte, quia, quando corpus dormit, natúra nostri dominátur et non ex//nostra voluntáte, sed iuxta impúlsum natúræ opus vi perfícitur. Et quando ánimæ//gravis sopor dominátur, puta pusillanímitas aut tristítia, inimícus dominátur eius//et per eam id facit quod illa non vult. Natúræ dominátur vis, ánimæ vero//inimícus.///Vigilántiam ergo, quam Dóminus mandávit, utríque parti hóminis//præscrípsit: córpori, ut a somnoléntia, ánimæ, ut a torpóre et timiditáte cavéret,//ut et Scriptúra ait://*Evigiláte, iusti;//et//*Exsurréxi et adhuc sum tecum//; et íterum://*Ne deficiátis. Ideo habéntes administratiónem, non defícimus//.
RESPONSORIUM
(Is 55, 3-4; Act 28, 28)
℟.//Fériam vobíscum pactum sempitérnum, misericórdias David fidéles:
*//Ecce testem pópulis dedi eum, ducem ac præceptórem géntibus.
℣.//Géntibus missum est hoc salutáre Dei, et ipsi áudient.
*//Ecce testem//pópulis dedi eum, ducem ac præceptórem géntibus.
Oratio
Excita, Dómine, poténtiam tuam et magna nobis virtúte succúrre, ut, quod//nostra peccáta præpédiunt, grátia tuæ propitiatiónis accéleret. Per Dóminum.
FERIA VI HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
19, 16-25
Conversio futura Ægyptiorum et Assyriorum
[16]//In die illa erunt Ægýptii quasi mulíeres et stupébunt et timébunt a fácie//commotiónis manus Dómini exercítuum, quam ipse movébit super eam.//[17]//Et erit//terra Iudæ Ægýpto in pavórem: omnis, qui illíus fúerit recordátus, pavébit a fácie//consílii Dómini exercítuum, quod ipse cogitávit super eam.///[18]//In die illa erunt quinque civitátes in terra Ægýpti loquéntes lingua Chánaan//et iurántes per Dóminum exercítuum. Cívitas Solis vocábitur una.///[19]//In die illa erit altáre Dómino in médio terræ Ægýpti, et títulus iuxta//términum eius Dómino.//[20]//Et erit in signum et in testimónium Dómino exercítuum//in terra Ægýpti. Clamábunt enim ad Dóminum a fácie tribulántium, et mittet eis//salvatórem et propugnatórem, qui líberet eos.//[21]//Et cognoscétur Dóminus ab//Ægýpto, et cognóscent Ægýptii Dóminum in die illa; et colent eum in hóstiis et//in munéribus et vota vovébunt Dómino et solvent.//[22]//Et percútiet Dóminus//Ægýptum plaga et sanábit; et reverténtur ad Dóminum et placábitur eis et sanábit//eos.///[23]//In die illa erit via de Ægýpto in Assýriam; et intrábit Assýrius Ægýptum et//Ægýptius in Assýriam et sérvient Ægýptii cum Assýriis.///[24]//In die illa erit Israel tértius cum Ægýpto et Assýria; benedíctio in médio//terræ,//[25]//cui benedícet Dóminus exercítuum dicens: «Benedíctus pópulus meus//Ægýptius, et opus mánuum meárum Assýrius, et heréditas mea Israel».
RESPONSORIUM
(Is 19, 21; Lc 13, 29)
℟.//Cognóscent Ægýptii Dóminum in die illa
*//Et colent eum in hóstiis et in//munéribus.
℣.//Et vénient ab oriénte et occidénte et aquilóne et austro, et accúmbent in//regno Dei.
*//Et colent eum in hóstiis et in munéribus.
LECTIO ALTERA
E libro «Proslógion» sancti Ansélmi epíscopi
(Cap. 1: Opera omnia, Edit. Schmitt, Seccovii, 1938, 1, 97-100)
Desiderium contemplandi Deum
Eia nunc, homúncio, fuge páululum occupatiónes tuas, abscónde te módicum//a tumultuósis cogitatiónibus tuis. Abice nunc onerósas curas, et postpóne//laboriósas distensiónes tuas. Vaca aliquántulum Deo, et requiésce aliquántulum//in eo.///Intra in cubículum mentis tuæ; exclúde ómnia præter Deum et quæ te iuvent//ad quæréndum eum, et, clauso óstio, quære eum. Dic nunc, totum cor meum, dic//nunc Deo: Quæro vultum tuum;//*vultum tuum, Dómine, requíro.///Eia nunc ergo, tu, Dómine Deus meus, doce cor meum ubi et quómodo te//quærat, ubi et quómodo te invéniat.///Dómine, si non es hic, ubi te quæram abséntem? Si autem ubíque es, cur non//vídeo te præséntem? Sed certe hábitas lucem inaccessíbilem. Et ubi est lux//inaccessíbilis, aut quómodo accédam ad lucem inaccessíbilem? Aut quis me//ducet, et indúcet in illam, ut vídeam te in illa? Deínde, quibus signis, qua fácie te//quæram? Numquam te vidi, Dómine Deus meus; non novi fáciem tuam.///Quid fáciet, altíssime Dómine, quid fáciet iste tuus longínquus exsul? Quid//fáciet servus tuus ánxius amóre tui, et longe proiéctus a fácie tua? Anhélat vidére//te, et nimis abest illi fácies tua. Accédere ad te desíderat, et inaccessíbilis est//habitátio tua. Inveníre te cupit, et nescit locum tuum. Quǽrere te afféctat, et//ignórat vultum tuum.///Dómine, Deus meus es, et Dóminus meus es, et numquam te vidi. Tu me//fecísti et refecísti, et ómnia mea bona tu mihi contulísti, et nondum novi te.//Dénique ad te vidéndum factus sum; et nondum feci propter quod factus sum.///Et o tu, Dómine, úsquequo? Usquequo, Dómine, obliviscéris nos, úsquequo//avértes fáciem tuam a nobis? Quando respícies et exáudies nos? Quando//illuminábis óculos nostros, et osténdes nobis fáciem tuam? Quando restítues te//nobis?///Réspice, Dómine, exáudi, illúmina nos, osténde nobis teípsum. Restítue te//nobis, ut bene sit nobis; sine quo tam male est nobis. Miseráre labóres et conátus//nostros ad te, qui nihil valémus sine te.///Doce me quǽrere te, et osténde te quærénti; quia nec quǽrere te possum, nisi//tu dóceas, nec inveníre, nisi te osténdas. Quæram te desiderándo, desíderem//quæréndo, invéniam amando, amem inveniéndo.
RESPONSORIUM
(Ps 79 (80), 19. 20; 105 (106), 4)
℟.//Non discedémus a te, vivificábis nos, Dómine, et nomen tuum//invocábimus:
*//Illústra fáciem tuam et salvi érimus.
℣.//Meménto nostri, Dómine, in beneplácito pópuli tui: vísita nos in salutári//tuo.
*//Illústra fáciem tuam et salvi érimus.
Oratio
Excita, quǽsumus, Dómine, poténtiam tuam et veni, ut ab imminéntibus//peccatórum nostrórum perículis te mereámur protegénte éripi, te liberánte//salvári. Qui vivis et regnas.
IN CONCEPTIONE IMMACULATA BEATÆ MARIÆ
Ad Officium lectionis
LECTIO PRIOR
De Epístola beáti Pauli apóstoli ad Romános
5, 12-21
Ubi abundavit peccatum, superabundavit gratia
Fratres://[12]//Sicut per unum hóminem peccátum in hunc mundum intrávit et per//peccátum mors, et ita in omnes hómines mors pertránsiit, eo quod omnes//peccavérunt.//[13]//Usque ad legem enim peccátum erat in mundo; peccátum autem//non imputátur, cum lex non est,//[14]//sed regnávit mors ab Adam usque ad Móysen//étiam in eos, qui non peccavérunt in similitúdine prævaricatiónis Adæ, qui est//figúra futúri.///[15]//Sed non sicut delíctum, ita et donum; si enim uníus delícto multi mórtui//sunt, multo magis grátia Dei et donum in grátia uníus hóminis Iesu Christi in//multos abundávit.//[16]//Et non sicut per unum, qui peccávit, ita et donum; nam//iudícium ex uno in condemnatiónem, grátia autem ex multis delíctis in//iustificatiónem.//[17]//Si enim uníus delícto mors regnávit per unum, multo magis,//qui abundántiam grátiæ et donatiónis iustítiæ accípiunt, in vita regnábunt per//unum Iesum Christum.///[18]//Igitur sicut per uníus delíctum in omnes hómines in condemnatiónem, sic et//per uníus iustítiam in omnes hómines in iustificatiónem vitæ;//[19]//sicut enim per//inobœdiéntiam uníus hóminis peccatóres constitúti sunt multi, ita et per uníus//obœditiónem iusti constituéntur multi.///[20]//Lex autem subintrávit, ut abundáret delíctum; ubi autem abundávit//peccátum, superabundávit grátia,//[21]//ut sicut regnávit peccátum in morte, ita et//grátia regnet per iustítiam in vitam ætérnam per Iesum Christum Dóminum//nostrum.
RESPONSORIUM
(Rom 5, 12; Lc 1, 30; cf. Ps 114 (116 A), 8; 17 (18), 19)
℟.//Per unum hóminem peccátum in hunc mundum intrávit, eo quod omnes//peccavérunt.
*//Ne tímeas, María, invenísti grátiam apud Deum.
℣.//Erípuit Dóminus ánimam tuam de morte et contra inimícum factus est//protéctor tuus.
*//Ne tímeas, María, invenísti grátiam apud Deum.
LECTIO ALTERA
Ex Oratiónibus sancti Ansélmi epíscopi
(Oratio 52: PL 158, 955-956)
O Virgo, per cuius benedictionem benedicitur omnis natura!
Cælum, sídera, terra, flúmina, dies, nox et quæcúmque humánæ potestáti vel//utilitáti sunt obnóxia in amíssum decus sese gratulántur, dómina, per te//quodámmodo resuscitáta, et nova quadam ineffábili grátia donáta. Quasi enim//ómnia mórtua erant, cum amíssa congénita dignitáte favéndi dominátui vel//úsibus Deum laudántium, ad quod facta erant; obruebántur oppressióne, et//decolorabántur abúsu idólis serviéntium, propter quos facta non erant. Quasi//vero éadem resuscitáta lætántur, cum iam Deum confiténtium et dominátu//regúntur, et usu decorántur.///Nova autem et inæstimábili grátia quasi exsultavérunt, cum ipsum Deum,//ipsum creatórem suum, non solum invisibíliter supra se illa regéntem sensérunt,//sed étiam visibíliter intra se eísdem uténdo sanctificántem vidérunt. Hæc tanta//bona per benedíctum fructum benedícti ventris benedíctæ Maríæ provenérunt.///Per plenitúdinem enim grátiæ tuæ, et quæ in inférno erant, se lætántur//liberáta; et quæ supra mundum sunt, se gaudent restauráta. Per eúndem quippe//gloriósum Fílium gloriósæ virginitátis tuæ, omnes iusti qui obiérunt ante vitálem//eius mortem exsúltant diruptióne captivitátis suæ, et ángeli gratulántur//restitutióne semírutæ civitátis suæ.///O fémina plena et superpléna grátia, de cuius plenitúdinis exundántia//respérsa sic reviréscit omnis creatúra! O Virgo benedícta et superbenedícta, per//cuius benedictiónem benedícitur omnis natúra, non solum creáta a Creatóre, sed//et Creátor a creatúra!///Deus Fílium suum, quem solum de corde suo æquálem sibi génitum,//tamquam seípsum diligébat, ipsum dedit Maríæ: et ex María fecit sibi fílium non//álium, sed eúndem; ut naturáliter esset unus idémque commúnis Fílius Dei et//Maríæ. Omnis natúra a Deo est creáta, et Deus ex María est natus. Deus ómnia//creávit, et María Deum génuit. Deus qui ómnia fecit, ipse se ex María fecit; et//sic ómnia quæ fécerat, refécit. Qui pótuit ómnia de níhilo fácere, nóluit ea//violáta sine María refícere.///Deus ígitur est pater rerum creatárum et María mater rerum recreatárum.//Deus est Pater constitutiónis ómnium, et María est mater restitutiónis ómnium.//Deus enim génuit illum, per quem ómnia sunt facta; et María péperit illum, per//quem ómnia sunt salváta. Deus génuit illum, sine quo pénitus nihil est; et María//péperit illum, sine quo omníno nihil bene est.///O vere Dóminus tecum, cui dedit Dóminus, ut omnis natúra tantum tibi//debéret secum.
RESPONSORIUM
(Ps 33 (34), 4; 85 (86), 13; Lc 1, 48)
℟.//Magnificáte Dóminum mecum:
*//Quia misericórdia Dómini magna est//super me.
℣.//Ecce enim ex hoc beátam me dicent omnes generatiónes.
*//Quia//misericórdia Dómini magna est super me.
Oratio
Deus, qui per Immaculátam Vírginis Conceptiónem dignum Fílio tuo//habitáculum præparásti, quǽsumus, ut, qui ex morte eiúsdem Fílii tui prævísa//eam ab omni labe præservásti, nos quoque mundos, eius intercessióne, ad te//perveníre concédas. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
22, 8-23
Contra superbiam Ierusalem et Sobnæ
[8]//Revelátum est operiméntum Iudæ et respexísti in die illa armamentárium//domus Saltus;//[9]//et scissúras civitátis David vidístis, quia multiplicátæ sunt; et//congregástis aquas piscínæ inferióris.//[10]//Et domos Ierúsalem numerástis et//destruxístis domos ad muniéndum murum;//[11]//et lacum fecístis inter duos muros//pro aqua piscínæ véteris; sed non suspexístis ad eum, qui fecit hæc, et eum, qui//hæc de longe formávit, non vidístis.///[12]//Et vocávit Dóminus, Deus exercítuum, in die illa ad fletum et ad planctum,//ad calvítium et ad cingéndum saccum;//[13]//et ecce gáudium et lætítia occídere//boves et iuguláre pecus, comédere carnes et bíbere vinum: «Comedámus et//bibámus, cras enim moriémur».//[14]//Et revelátum est in áuribus meis a Dómino//exercítuum: «Certe non dimittétur iníquitas hæc vobis, donec moriámini!», dicit//Dóminus, Deus exercítuum.///[15]//Hæc dicit Dóminus, Deus exercítuum: «Vade, ingrédere ad procuratórem//istum, ad Sobnam præpósitum palátii://[16]//"Quid tibi hic? Aut quis tibi hic, quia//excidísti tibi hic sepúlcrum?". Effódiens in excélso sepúlcrum suum, excavábat//in petra tabernáculum sibi.//[17]//Ecce Dóminus veheménter proíciet te, homo,//violénter te apprehéndens.//[18]//In globum te convólvet glómerans; quasi pilam//mittet te in terram latam et spatiósam: ibi moriéris, et ibi erunt currus glóriæ tuæ,//ignomínia domus dómini tui.///[19]//Et expéllam te de statióne tua et de ministério tuo depónam te.//[20]//Et erit in//die illa: Vocábo servum meum Elíachim fílium Helcíæ//[21]//et índuam illum túnicam//tuam et cíngulo tuo cingam eum et potestátem tuam dabo in manu eius; et erit in//patrem habitántibus Ierúsalem et dómui Iudæ.///[22]//Et dabo clavem domus David super úmerum eius; et apériet, et non erit qui//claudat; et claudet, et non erit qui apériat.//[23]//Et figam illum paxíllum in loco//secúro, et erit in sólium glóriæ dómui patris sui».
RESPONSORIUM
(Ap 3, 7. 8)
℟.//Hæc dicit Sanctus et Verus, qui habet clavem David:
*//Ecce dedi coram te//óstium apértum, quod nemo potest cláudere.
℣.//Servásti verbum meum et non negásti nomen meum.
*//Ecce dedi coram te//óstium apértum, quod nemo potest cláudere.
LECTIO ALTERA
Ex Commentáriis Eusébii Cæsariensis epíscopi in Isaíam
(Cap. 40: PG 24, 3766-367)
Vox clamantis in deserto
*Vox clamántis in desérto, paráte viam Dómini, rectas fácite sémitas Dei//*nostri//. Apérte declárat ea, quæ in vaticínio ferúntur, non Hierosólymæ, sed in//desérto gerénda esse; nempe quod futúrum sit, ut glória Dómini appáreat, et//salutáre Dei in omnis carnis notítiam véniat.///Et hæc quidem secúndum históriam et ad verbum, tunc impléta sunt, cum//Ioánnes Baptísta salutárem Dei advéntum prædicávit in desérto Iordánis, ubi//salutáre Dei visum fuit. Nam tunc Christus eiúsque glória ómnibus innótuit,//cum, ipso baptizáto, apérti sunt cæli, et Spíritus Sanctus, in colúmbæ spécie//descéndens, super eo insédit, patérnaque vox deláta est, Fílio testimónium//reddens,//*Hic est Fílius meus diléctus, ipsum audíte//.///Hæc quippe dicebántur, quia Deus in desértum, a sǽculo impérvium et//inaccéssum, adventúrus erat. Erant porro gentes omnes Dei cognitióne vácuæ, a//quarum áditu omnes iusti Dei ac prophétæ arcebántur.///Quámobrem iubet vox illa viam paráre Dei Verbo, et ínviam asperámque//complanáre, ut en advéniens Deus noster prógredi váleat.//*Paráte viam Dómini//://ea est evangélica prædicátio nóvaque consolátio, quæ salutáre Dei in ómnium//hóminum notítiam veníre exóptat.///*Super montem excélsum ascénde, qui evangelízas Sion. Exálta in fortitúdine//*vocem tuam, qui evangelízas Ierúsalem//. Hæc præmissórum senténtiæ appríme//convéniunt, atque opportúne evangelistárum mentiónem fáciunt, et advéntum//Dei ad hómines annúntiant, postquam de voce in desérto clamánte sermo hábitus//est. Etenim prophetíam de Ioánne Baptísta evangelistárum méntio congruénter//sequebátur.///Quænam ígitur hæc Sion est, nisi quæ ántea Ierúsalem vocabátur? Nam et//ipsa mons erat, quod declárat Scriptúra illa quæ dicit://*Mons Sion hic, in quo//*habitásti//; et Apóstolus://*Accessístis ad Sion montem//. Num forte chorus//apostólicus, ex prisco pópulo ex circumcisióne deléctus, hac ratióne significátur?///Hæc enim Sion et Ierúsalem est, quæ salutáre Dei accépit, quæ et ipsa monti//Dei, vidélicet unigénito Verbo eius, sublímis impónitur: quam iubet, conscénso//monte sublími, salutáre verbum annuntiáre. Quis autem ille est, qui evangelízat,//nisi evangélicus chorus? Quid est evangelizáre? univérsis homínibus, et ante//omnes, civitátibus Iuda, Christi in terram advéntum prædicáre.
RESPONSORIUM
(Cf. Mt 11, 11. 9)
℟.//Præcúrsor Dómini venit, de quo ipse testátur:
*//Nullus maior inter natos//mulíerum Ioánne Baptísta.
℣.//Hic est enim prophéta et plus quam prophéta, de quo Salvátor ait.
*//Nullus//maior inter natos mulíerum Ioánne Baptísta.
Oratio
Omnípotens et miséricors Deus, in tui occúrsum Fílii festinántes nulla ópera//terréni actus impédiant, sed sapiéntiæ cæléstis erudítio nos fáciat eius esse//consórtes. Qui tecum vivit.
FERIA II HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 1-18
Manifestatio Domini in die suo
[1]//Ecce Dóminus díssipat terram et frangit eam et contúrbat fáciem eius et//dispérgit habitatóres eius.//[2]//Et erit sicut pópulus sic sacérdos, et sicut servus sic//dóminus eius, sicut ancílla sic dómina eius, sicut emens sic ille qui vendit, sicut//fenerátor sic is qui mútuum áccipit, sicut qui répetit sic qui debet.//[3]//Dissipatióne//dissipábitur terra et direptióne prædábitur: Dóminus enim locútus est verbum//hoc.///[4]//Luget, languet terra, marcéscit, languet orbis, marcéscit altitúdo simul cum//terra.//[5]//Et terra infécta est sub habitatóribus suis, quia transgréssi sunt leges,//violavérunt mandátum, dissipavérunt fœdus sempitérnum.//[6]//Propter hoc//maledíctio vorávit terram et pœnas exsolvérunt habitatóres eius; ideóque//imminúti sunt cultóres eius, et relícti sunt hómines pauci.///[7]//Luget mustum, emárcuit vitis, ingemíscunt omnes, qui lætabántur corde.//[8]//Cessávit gáudium tympanórum, quiévit sónitus lætántium, cessávit gáudium//cítharæ;//[9]//cum cántico non bibent vinum, amára erit pótio bibéntibus illam.///[10]//Attríta est cívitas inanitátis, clausa est omnis domus, ut nemo intróeat;//[11]//clamor est super vino in platéis, óccidit omnis lætítia, translátum est gáudium//terræ.//[12]//Relícta est in urbe solitúdo, et in ruínam confrácta est porta;//[13]//quia hæc//erunt in médio terræ, in médio populórum, quómodo si olívæ excutiántur, et//finíta vindémia colligántur racémi.///[14]//Hi levábunt vocem suam, laudábunt maiestátem Dómini, hínnient de mari.//[15]//Propter hoc in regiónibus lucis glorificáte Dóminum, in ínsulis maris nomen//Dómini, Dei Israel.//[16]//A fínibus terræ laudes audívimus: «Glória iusto».///Et dixi: «Secrétum meum mihi, secrétum meum mihi. Væ mihi!».//Prævaricántes prævaricáti sunt et prævaricatióne prævaricántium prævaricáti//sunt.//[17]//Formído et fóvea et láqueus super te, habitátor terræ.//[18]//Et erit: qui fúgerit a//voce formídinis, cadet in fóveam; et, qui ascénderit de fóvea, tenébitur láqueo,//quia cataráctæ de excélsis apértæ sunt, et concússa sunt fundaménta terræ.
RESPONSORIUM
(Is 24, 14. 15; Ps 95 (96), 1)
℟.//Hi levábunt vocem suam, laudábunt maiestátem Dómini.
*//In regiónibus//lucis glorificáte Dóminum.
℣.//Cantáte Dómino cánticum novum, cantáte Dómino, omnis terra.
*//In//regiónibus lucis glorificáte Dóminum.
LECTIO ALTERA
Ex Tractátu sancti Ioánnis a Cruce presbýteri De ascénsu montis Carméli
(Lib. 2, cap. 22)
In Christo Deus nobis locutus est
Præcípua causa ob quam in antíqua lege lícitæ erant quæ fiébant Deo//interrogatiónes, et cur necessárium erat ut prophétæ et sacerdótes visiónes ac//revelatiónes a Deo requírerent, hæc erat, quia nondum tunc témporis ádeo//fundáta erat fides, neque lex evangélica stabilíta; unde necessárium erat ut a Deo//de rebus sciscitaréntur, et ut Deus modo verbis, modo visiónibus et//revelatiónibus, tum figúris et similitudínibus, tum dénique multis áliis//significatiónum modis eis loquerétur. Omne enim illud quod respondébat,//loquebátur et revelábat, nostræ sacræ fídei mystéria erant, vel certe res ad eam//spectántes vel ad eam diréctæ.///At nunc quando fides in Christum est fundáta, et lex evangélica in statu//grátiæ promulgáta, non necésse est eum illo modo interrogáre, nec est cur ipse//sicut tunc loquátur. Dando quippe nobis, sicut dedit, Fílium suum, qui est//únicum solúmque ipsíus Verbum, ómnia nobis simul unáque vice hoc suo único//Verbo locútus est et revelávit, neque illi quidquam dicéndum manet.///Et hic est genuínus auctoritátis illíus sensus, qua nítitur sanctus Paulus//persuadére Hebrǽis, ut a prióribus illis antíquæ legis Móysis cum Deo agéndi//tractandíque modis abscédant, et óculos ad Christum solum convértant, dicens://*Multifáriam multísque modis olim Deus loquens pátribus in prophétis, novíssime//*diébus istis locútus est nobis in Fílio//. Quibus verbis docet Apóstolus tot tántaque//dixísse Deum per hoc suum Verbum, ut nihil iam ámplius optándum supérsit; id//enim quod ántea per partes loquebátur prophétis, iam nobis totum in ipso dixit,//ipsum nobis totum dando, id est, Fílium suum.///Quámobrem ille qui nunc vellet áliquid a Deo sciscitári, vel visiónem//áliquam aut revelatiónem ab eo postuláre, viderétur iniúriam Deo inférre, non//defigéndo omníno suos óculos in Christum, vel áliam rem aut novitátem extra//illum requiréndo.///Posset enim illi Deus hoc modo respondére://*Hic est Fílius meus diléctus, in//*quo mihi bene complácui; ipsum audíte//. Iam ómnia locútus sum per Verbum//meum: ad illum solum tuos cónice óculos; in ipso síquidem univérsa iam tibi//dixi cúnctaque revelávi; immo multo plura in eo repéries quam desideráre aut//pétere possis.///Iam ego una cum Sancto meo Spíritu in illum descéndi in monte Thabor,//dixíque://*Hic est Fílius meus diléctus in quo mihi complácui; ipsum audíte//. Non//est cur novos doctrínæ ac responsiónum modos requíras; si enim loquébar ántea,//id erat Christum promitténdo; si vero áliquid sciscitabántur ex me, dirigebántur//interrogatiónes illæ ad postulándum et sperándum Christum, in quo univérsa//bona repertúri erant, quemádmodum nunc omnis evangelistárum//apostolorúmque doctrína hoc declárat.
RESPONSORIUM
(Mic 4, 2; Io 4, 25)
℟.//Properábunt gentes multæ et dicent: Veníte, ascendámus ad montem//Dómini.
*//Et docébit nos de viis suis et íbimus in sémitis eius.
℣.//Messías venit, qui dícitur Christus; cum vénerit ille, nobis annuntiábit//ómnia.
*//Et docébit nos de viis suis et íbimus in sémitis eius.
Oratio
Dirigátur, quǽsumus, Dómine, in conspéctu tuo nostræ petitiónis orátio, ut//ad magnum incarnatiónis Unigéniti tui mystérium nostræ vota servitútis illibáta//puritáte pervéniant. Per Dóminum.
FERIA III HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 19 — 25, 5
Regnum Dei. Gratiarum actio
In illa die://[24,19]//Confractióne confrácta est terra, contritióne contríta est terra,//commotióne commóta est terra,//[20]//agitatióne agitábitur terra sicut ébrius et//fluctuábit quasi tabernáculum; et gravis erit super eam iníquitas eius, et córruet//et non adíciet ut resúrgat.///[21]//Et erit in die illa: visitábit Dóminus super milítiam cæli in excélso et super//reges terræ super terram;//[22]//et congregabúntur et vinciéntur in lacu et claudéntur//in cárcere; et post multos dies visitabúntur.//[23]//Et erubéscet luna, et confundétur//sol, quia regnávit Dóminus exercítuum in monte Sion et in Ierúsalem et in//conspéctu senum suórum glorificábitur.///[25,1]//Dómine, Deus meus es tu; exaltábo te, confitébor nómini tuo, quóniam//fecísti mirabília, cogitatiónes antíquas, fidéles, veráces.//[2]//Quia posuísti civitátem//in túmulum, urbem munítam in ruínam: arx superbórum non ámplius est cívitas,//in sempitérnum non reædificábitur.///[3]//Super hoc glorificábit te pópulus fortis, cívitas géntium robustárum timébit//te;//[4]//quia factus es fortitúdo páuperi, fortitúdo egéno in tribulatióne sua, protéctio//a túrbine, umbráculum ab æstu: spíritus enim robustórum quasi imber hiemális.//[5]//Sicut æstus in árida tumúltum superbórum humiliábis; sicut æstus in umbra//nubis cánticum fórtium réprimes.
RESPONSORIUM
(Is 25, 1. 4)
℟.//Dómine, Deus meus es tu; exaltábo te et confitébor nómini tuo,
*//Quóniam fecísti mirabília.
℣.//Factus es fortitúdo páuperi, fortitúdo egéno in tribulatióne sua.
*//Quóniam//fecísti mirabília.
LECTIO ALTERA
Ex Constitutióne dogmática//*Lumen géntium//Concílii Vaticáni secúndi de//Ecclésia
(N. 48)
De indole eschatologica Ecclesiæ peregrinantis
Ecclesia, ad quam in Christo Iesu vocámur omnes, et in qua per grátiam Dei//sanctitátem acquírimus, nónnisi in glória cælésti consummábitur, quando//advéniet tempus restitutiónis ómnium, atque cum génere humáno univérsus//quoque mundus, qui íntime cum hómine coniúngitur, et per eum ad finem suum//accédit, perfécte in Christo instaurábitur.///Christus quidem exaltátus a terra omnes traxit ad seípsum; resúrgens ex//mórtuis Spíritum suum vivificántem in discípulos immísit, et per eum Corpus//suum, quod est Ecclésia, ut universále salútis sacraméntum constítuit; sedens ad//déxteram Patris contínuo operátur in mundo, ut hómines ad Ecclésiam perdúcat//arctiúsque per eam sibi coniúngat ac próprio Córpore et Sánguine illos nutriéndo//gloriósæ vitæ suæ fáciat esse partícipes.///Restitútio ergo, quam promíssam exspectámus iam incépit in Christo,//provéhitur in missióne Spíritus Sancti, et per eum pergit in Ecclésia, in qua per//fidem de sensu quoque vitæ nostræ temporális edocémur, dum opus a Patre//nobis in mundo commíssum cum spe futurórum bonórum ad finem perdúcimus//et salútem nostram operámur.///Iam ergo fines sæculórum ad nos pervenérunt et renovátio mundi//irrevocabíliter est constitúta, atque in hoc sǽculo reáli quodam modo anticipátur://étenim Ecclésia iam in terris vera sanctitáte licet imperfécta insignítur.///Donec tamen fúerint novi cæli et nova terra, in quibus iustítia hábitat,//Ecclésia peregrínans, in suis sacraméntis et institutiónibus, quæ ad hoc ævum//pértinent, portat figúram huius sǽculi, quæ prǽterit, et ipsa inter creatúras degit,//quæ ingemíscunt et partúriunt usque adhuc et exspéctant revelatiónem filiórum//Dei.
RESPONSORIUM
(Phil 3, 20-21; Tit 2, 12)
℟.//Salvatórem exspectámus Dóminum Iesum Christum:
*//Qui transfigurábit//corpus humilitátis nostræ confórme fíeri córpori glóriæ suæ.
℣.//Sóbrie et iuste et pie vivámus in hoc sǽculo, exspectántes beátam spem et//advéntum glóriæ magni Dei.
*//Qui transfigurábit corpus humilitátis nostræ//confórme fíeri córpori glóriæ suæ.
Oratio
Deus, qui salutáre tuum cunctis terræ fínibus declarásti, tríbue, quǽsumus, ut//nativitátis eius glóriam lætánter præstolémur. Per Dóminum.
FERIA IV HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
25, 6 — 26, 6
Convivium Dei. Canticum redemptorum
[25,6]//Fáciet Dóminus exercítuum ómnibus pópulis in monte hoc convívium//pínguium, convívium vini meri, pínguium medullatórum, vini deliquáti.//[7]//Et//præcipitábit in monte isto fáciem vínculi colligáti super omnes pópulos et telam,//quam ordítus est super omnes natiónes.//[8]//Præcipitábit mortem in sempitérnum et//abstérget Dóminus Deus lácrimam ab omni fácie et oppróbrium pópuli sui//áuferet de univérsa terra, quia Dóminus locútus est.///[9]//Et dicétur in die illa: «Ecce Deus noster iste, exspectávimus eum, ut salváret//nos; iste Dóminus, sustinúimus eum: exsultábimus et lætábimur in salutári eius.//[10]//Quia requiéscet manus Dómini in monte isto». Et triturábitur Moab in loco suo,//sícuti terúntur páleæ in sterquilínio;//[11]//et exténdet manus suas in médio eius, sicut//exténdit natans ad natándum; et humiliábitur supérbia eius cum allisióne//mánuum eius.//[12]//Et firmum muniméntum murórum tuórum evértit, deiécit,//prostrávit in terram usque ad púlverem.///[26,1]//In die illa cantábitur cánticum istud in terra Iudæ: «Urbs fortis nobis in//salútem; pósuit muros et antemurále.//[2]//Aperíte portas et ingrediátur gens iusta,//quæ servat fidem.//[3]//Propósitum eius est firmum; servábis pacem, quia in te//sperávit.///[4]//Speráte in Dóminum in sǽculis ætérnis, Dóminus est petra ætérna.//[5]//Quia//evértit habitántes in excélso, civitátem sublímem humiliábit; humiliábit eam//usque ad terram, détrahet eam usque ad púlverem.//[6]//Conculcábit eam pes, pedes//páuperis, gressus egenórum».
RESPONSORIUM
(Ap 21, 3; Is 25, 8)
℟.//Audívi vocem magnam de throno dicéntem: Ecce tabernáculum Dei cum//homínibus, et habitábit cum eis:
*//Et ipsi pópuli eius erunt et ipse Deus cum eis//erit eórum Deus.
℣.//Præcipitábit Dóminus Deus mortem in sempitérnum et abstérget lácrimam//ab omni fácie.
*//Et ipsi pópuli eius erunt et ipse Deus cum eis erit eórum Deus.
LECTIO ALTERA
Ex Enarratiónibus sancti Augustíni epíscopi in Psalmos
(In Ps. 109, 1-3: CCL 40, 1601-1603)
Promissa Dei per Filium nobis præbentur
Tempus constítuit Deus promíssis suis, et tempus eis quæ promísit impléndis.///Promissiónum tempus erat témpore prophetárum usque ad Ioánnem//Baptístam; ab illo autem et deínceps usque ad finem, tempus est impléndi quæ//promíssa sunt.///Fidélis Deus qui se nostrum debitórem fecit, non áliquid a nobis accipiéndo,//sed tanta nobis promitténdo. Parum erat promíssio, étiam scripto se tenéri vóluit,//véluti fáciens nobíscum chirógraphum promissórum suórum; ut, cum ea quæ//promísit sólvere incíperet, in scriptúra promissórum considerarémus órdinem//solvendórum. Tempus ítaque prophetíæ, prædíctio erat, ut sæpe iam díximus,//promissiónum.///Promísit salútem ætérnam, et beátam vitam cum ángelis sine fine, et//hereditátem immarcescíbilem glóriam sempitérnam, dulcédinem vultus sui,//domum sanctificatiónis suæ in cælis, ex resurrectióne a mórtuis nullum deínceps//moriéndi metum. Hoc est promíssum eius tamquam finále, quo decúrrit nostra//omnis inténtio, quo cum venérimus, nihil ámplius requirámus, nihil ámplius//exigámus. Sed ad illud quod erit in fine quo órdine veniátur; neque hoc tácuit//promitténdo et prænuntiándo.///Promísit enim homínibus divinitátem, mortálibus immortalitátem,//peccatóribus iustificatiónem, abiéctis glorificatiónem.///Verúmtamen, fratres, quia incredíbile videbátur homínibus quod promittébat//Deus, ex hac mortalitáte, corruptióne, abiectióne, infirmitáte, púlvere et cínere//futúros hómines æquáles ángelis Dei, non solum scriptúram cum homínibus//fecit, ut créderent, sed étiam fídei suæ pósuit mediatórem, non quémlibet//príncipem, aut quémlibet ángelum vel archángelum, sed únicum Fílium: ut, qua//via nos perductúrus esset ad illum finem quem promísit, per eum ipsum Fílium//suum et osténderet et præbéret.///Parum enim erat Deo, si Fílium suum fáceret demonstratórem viæ; eum//ipsum viam fecit, ut per illum ires regéntem te, ambulántem per se.///Unicus ítaque Fílius Dei ventúrus ad hómines, assumptúrus hóminem, et per//id quod sumpsit futúrus homo, moritúrus, resurrectúrus, ascensúrus in cælum,//sessúrus ad déxteram Patris, et impletúrus in géntibus quæ promísit, et post//impletiónem promissórum suórum in géntibus étiam hoc impletúrus ut véniat, et//quod prærogávit éxigat, discérnat vasa iræ a vasis misericórdiæ, reddat ímpiis//quod minátus est, iustis quod pollícitus est.///Hoc ergo totum prophetándum fuit, prænuntiándum fuit, ventúrum//commendándum fuit, ut non súbito véniens horrerétur, sed créditum//exspectarétur.
RESPONSORIUM
(Mic 7, 19; Act 10, 43)
℟.//Revertétur et miserébitur nostri Deus noster;
*//Calcábit iniquitátes nostras//et proíciet in profúndum maris ómnia peccáta nostra.
℣.//Huic omnes prophétæ testimónium pérhibent, remissiónem peccatórum//accípere per nomen eius omnes qui credunt in eum.
*//Calcábit iniquitátes nostras//et proíciet in profúndum maris ómnia peccáta nostra.
Oratio
Omnípotens Deus, qui nos prǽcipis iter Christo Dómino præparáre, concéde//propítius, ut nullis infirmitátibus fatigémur, qui cæléstis médici consolántem//præséntiam sustinémus. Per Dóminum.
FERIA V HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
26, 7-21
Canticum iustorum. Promissio resurrectionis
[7]//«Sémita iusti recta est; rectum callem iusti complánas.//[8]//Et in sémita//iudiciórum tuórum, Dómine, sperávimus in te; ad nomen tuum et ad memoriále//tuum desidérium ánimæ.///[9]//Anima mea desíderat te in nocte, sed et spíritu meo in præcórdiis meis te//quæro. Cum resplendúerint iudícia tua in terra, iustítiam discent habitatóres//orbis.///[10]//Fit misericórdia ímpio, non discet iustítiam; in terra probitátis iníque gerit et//non videt maiestátem Dómini.///[11]//Dómine, exaltáta est manus tua, et non vident; vídeant confúsi zelum tuum//in pópulum, et ignis hóstium tuórum devorábit eos.///[12]//Dómine, dabis pacem nobis; ómnia enim ópera nostra operátus es nobis.//[13]//Dómine Deus noster, possedérunt nos dómini absque te; tantum in te//recordémur nóminis tui.///[14]//Mórtui non revivíscent, defúncti non resúrgent; proptérea visitásti et//contrivísti eos et perdidísti omnem memóriam eórum.///[15]//Auxísti gentem, Dómine, auxísti gentem, glorificátus es; elongásti omnes//términos terræ.///[16]//Dómine, in angústia quæsiérunt te, fudérunt incantatiónem, castigátio tua in//eis.//[17]//Sicut quæ cóncipit, cum appropinquáverit ad partum dolens clamat in//dolóribus suis, sic facti sumus a fácie tua, Dómine.///[18]//Concépimus et parturívimus, quasi pepérimus ventum. Salútes non fécimus//in terra, ídeo non nati sunt habitatóres terræ.///[19]//Revivíscent mórtui tui, interfécti mei resúrgent. Expergiscímini et laudáte,//qui habitátis in púlvere, quia ros lucis ros tuus, et terra defúnctos suos edet in//lucem.///[20]//Vade, pópulus meus, intra in cubícula tua, claude óstia tua super te,//abscóndere módicum ad moméntum, donec pertránseat indignátio.///[21]//Ecce enim Dóminus egrediétur de loco suo, ut vísitet iniquitátem habitatóris//terræ contra eum; et revelábit terra sánguinem suum et non opériet ultra//interféctos suos».
RESPONSORIUM
(Cf. Is 26, 19; Dan 12, 2)
℟.//Exspergiscímini et laudáte, qui habitátis in púlvere,
*//Quia ros lucis, ros//Dómini.
℣.//Multi de his qui dórmiunt in terra púlveris evigilábunt.
*//Quia ros lucis,//ros Dómini.
LECTIO ALTERA
Ex Sermónibus sancti Petri Chrysólogi epíscopi
(Sermo 147: PL 52, 594-595)
Amor cupit videre Deum
Videns Deus mundum labefactári timóre, contínuo agit ut cum amóre//révocet, invítet grátia, caritáte téneat et constríngat afféctu.///Hinc est quod inveterátam malis terram ábluit ulciscénte dilúvio, et Noe novi//sǽculi vocat paréntem, blando sermóne compéllit, dat familiárem fidúciam, pie//de præséntibus ínstruit, consolátur per grátiam de futúris; et iam non iussit, sed//participáto labóre una in arca claudit totíus sǽculi partum, ut societátis amor//timórem servitútis auférret, et servarétur amóre commúni quod fúerat commúni//labóre salvátum.///Hinc est quod Abraham vocat de géntibus, auget nómine, patrem fídei facit,//comitátur via, inter éxteros servat, ditat rebus, honórat triúmphis, promíssis//oppígnorat, éripit iniúriis, hospitalitáte blandítur, miríficat gérmine desperáto: ut//tot replétus bonis, tanta divínæ illéctus dulcédine caritátis, Deum dilígere//dísceret, non timére; amándo cólere, non pavéndo.///Hinc est quod Iacob fugiéntem solátur in somnis, redeúntem pro certámine//próvocat, luctatóris constríngit ampléxu; ut amáret patrem certáminis non//timéret.///Hinc est quod Móysen pátria voce vocat, patérna allóquitur caritáte, ut sit//plebis suæ liberátor, invítat.///Sed per hæc quæ memorávimus, ubi humána corda flamma divínæ caritátis//accéndit, et humánis sénsibus amóris Dei tota se fundit ebríetas, sáucia mente//cœpérunt Deum carnálibus velle óculis intuéri.///Deum, quem mundus non capit, angústus quómodo cápere póterat humánus//aspéctus? Quid erit, quid débeat, quid possit, non réspicit ius amóris. Amor//ignórat iudícium, ratióne caret, modum nescit. Amor non áccipit de//impossibilitáte solácium, non récipit de difficultáte remédium.///Amor, nisi ad desideráta perváserit, necat amántem; et ídeo vadit quo dúcitur,//non quo débeat.///Amor parit desidérium, gliscit ardóre, ardóre ad inconcéssa perténdit. Et quid//plura? Amor quod amat non potest non vidére: hinc est quod omnes sancti ómnia//quæ merúerant parva duxérunt, si Dóminum non vidérent.///Hinc est quod amor qui cupit vidére Deum, etsi non habet iudícium, habet//tamen stúdium pietátis.///Hinc est quod Móyses audet dícere://*Si invéni grátiam coram te, osténde mihi//*fáciem tuam//.///Hinc est quod álius dicit://*Osténde fáciem tuam.//Dénique et ipsi gentíles ob//hoc simulácra finxérunt, ut in ipsis erróribus óculis cérnerent quod colébant.
RESPONSORIUM
(Cf. Is 66, 13; 1 Reg 11, 36; Is 66, 14; 46, 13)
℟.//Sicut mater consolátur fílios suos, ita consolábor vos, dicit Dóminus: et de//Ierúsalem civitáte, quam elégi, véniet vobis auxílium:
*//Et vidébitis et gaudébit//cor vestrum.
℣.//Dabo in Sion salútem et in Ierúsalem glóriam meam.
*//Et vidébitis et//gaudébit cor vestrum.
Oratio
Excita, Dómine, corda nostra ad præparándas Unigéniti tui vias, ut per eius//advéntum purificátis tibi méntibus servíre mereámur. Per Dóminum.
FERIA VI HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
27, 1-13
Vinea Domini iterum culta
[1]//In die illa visitábit Dóminus in gládio suo duro et forti et grandi super//Levíathan serpéntem fugácem et super Levíathan serpéntem tortuósum et occídet//dracónem, qui in mari est.///[2]//In die illa vínea erit iucúnda; cantáte ei.//[3]//Ego Dóminus, qui servo eam; per//síngula moménta irrigábo eam. Ne forte visitétur contra eam, nocte et die servo//eam.//[4]//Indignátio non est mihi. Quis dabit mihi spinam et veprem? In prœlio//grádiar super eam, succéndam eam páriter,//[5]//nisi forte protectiónem meam//apprehéndat, fáciat pacem mecum, pacem fáciat mecum.///[6]//Diébus futúris radíces mittet Iacob, florébit et germinábit Israel, et//implébunt fáciem orbis frúctibus.//[7]//Numquid iuxta plagam percutiéntis eum//percússit eum? Aut, sicut occidúntur occísi eius, occísus est?//[8]//In mensúra punit//eum deíciens eum, impéllit in spíritu suo duro, témpore quo spirat eurus.///[9]//Idcírco super hoc dimittétur iníquitas Iacob, et hic erit omnis fructus//ablatiónis peccáti eius: ut scílicet ponat omnes lápides altáris sicut lápides calcis//comminútos, ne exstent luci et thymiatéria.//[10]//Cívitas enim muníta desoláta est,//habitáculum derelíctum et dimíssum quasi desértum; ibi pascétur vítulus et ibi//accubábit et consúmet arbústa eius.//[11]//In siccitáte frondes illíus conteréntur;//mulíeres vénient et combúrent eas. Ipse enim non est pópulus sápiens, proptérea//non miserébitur eius, qui fecit eum, et, qui formávit eum, non parcet ei.///[12]//Et erit: in die illa percútiet spicas Dóminus a Flúmine usque ad torréntem//Ægýpti; et vos congregabímini unus et unus, fílii Israel.///[13]//Et erit: in die illa clangétur in tuba magna; et vénient, qui pérditi fúerant de//terra Assyriórum et qui eiécti erant in terra Ægýpti, et adorábunt Dóminum in//monte sancto in Ierúsalem.
RESPONSORIUM
(Cf. Mt 24, 31; Is 27, 13)
℟.//Mittet Dóminus ángelos suos cum tuba magna:
*//Congregábunt ángeli//eléctos eius a quáttuor ventis, a summis cælórum usque ad términos eórum.
℣.//Et vénient et adorábunt Dóminum in monte sancto in Ierúsalem.
*//Congregábunt ángeli eléctos eius a quáttuor ventis, a summis cælórum usque ad//términos eórum.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 5, 19, 1; 20, 2; 21, 1: SCh 153, 248-250. 260-264)
De Eva et Maria
Maniféste in sua própria veniénte Dómino, et sua própria eum baiulánte//condicióne, quæ baiulátur ab ipso, et recapitulatiónem eius, quæ in ligno fuit,//inobœdiéntiæ per eam, quæ in ligno est, obœdiéntia faciénte, et seductióne illa//solúta, qua sedúcta est male illa, quæ iam viro destináta erat virgo Eva, per//veritátem qua evangelizáta est bene ab Angelo iam sub viro Virgo María.///Quemádmodum enim illa per angélicum sermónem sedúcta est, ut effúgeret//Deum, prævaricáta verbum eius; ita et hæc per angélicum sermónem//evangelizáta est, ut portáret Deum, obœdiens eius verbo. Et sicut illa sedúcta est//ut non obœdíret Deo, sic et hæc suása est obœdíre Deo, uti vírginis Evæ Virgo//María fíeret advocáta.///Omnia ergo recapítulans recapitulátus est, et advérsus inimícum nostrum//bellum próvocans, et elídens eum, qui inítio in Adam captívos dúxerat nos, et//calcans eius caput, quemádmodum habes in Génesi dixísse serpénti Deum://*Et//*inimicítiam ponam inter te et inter mulíerem et inter semen tuum et semen eius;//*ipse tuum observábit caput et tu observábis eius calcáneum//.///Ex eo enim, qui ex mulíere Vírgine habébat nasci secúndum similitúdinem//Adam, præconabátur obsérvans caput serpéntis. Et hoc est semen, de quo ait//Apóstolus in epístola quæ est ad Gálatas://*Legem factórum pósitam donec veníret//*semen cui promíssum est//.///Maniféstius autem adhuc in eádem osténdit epístola, sic dicens://*Cum autem//*venit plenitúdo témporis, misit Deus Fílium suum, factum de mulíere//. Neque//enim iuste victus fuísset inimícus, nisi ex mulíere homo esset qui vicit eum. Per//mulíerem enim hómini dominátus est ab inítio, semetípsum contrárium státuens//hómini.///Propter hoc et Dóminus semetípsum Fílium hóminis confitétur, principálem//hóminem illum, ex quo ea quæ secúndum mulíerem est plasmátio facta est, in//semetípsum recapítulans: uti, quemádmodum per hóminem victum descéndit in//mortem genus nostrum, sic íterum per hóminem victórem ascendámus in vitam.
RESPONSORIUM
(Cf. Lc 1, 26. 27. 30. 31. 32)
℟.//Missus est Gábriel ángelus ad Maríam Vírginem desponsátam Ioseph,//núntians ei verbum; et expavéscit Virgo de lúmine. Ne tímeas, María, invenísti//grátiam apud Dóminum:
*//Ecce concípies et páries et vocábitur Altíssimi Fílius.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Ecce concípies et páries et vocábitur Altíssimi Fílius.
Oratio
Concéde, quǽsumus, omnípotens Deus, plebi tuæ advéntum Unigéniti tui//cum summa vigilántia exspectáre, ut, sicut ipse dócuit auctor nostræ salútis,//accénsis lampádibus in eius occúrsum vigilántes properémus. Per Dóminum.
SABBATO HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
29, 1-8
Iudicium Dei in Ierusalem
[1]//Væ Ariel, Ariel, cívitas, quam circúmdedit David! Addite annum ad annum,//sollemnitátes evolvántur;//[2]//et circumvallábo Ariel et erit mæror et mæstítia et erit//mihi quasi Ariel.//[3]//Et circúmdabo te quasi sphæram et iáciam contra te ággerem//et muniménta ponam in obsidiónem tuam.///[4]//Humiliáberis, de terra loquéris, et de púlvere vix audiétur elóquium tuum, et//erit quasi pythónis de terra vox tua, et de humo elóquium tuum mussitábit.//[5]//Et//erit sicut pulvis ténuis multitúdo superbórum tuórum, et sicut pálea volans//multitúdo fórtium.///Erítque repénte conféstim,//[6]//a Dómino exercítuum visitáberis in tonítruo et//commotióne terræ, magno fragóre, túrbine et tempestáte et flamma ignis//devorántis.//[7]//Et erit sicut sómnium visiónis noctúrnæ multitúdo ómnium géntium,//quæ dímicant contra Ariel, et omnes, qui pugnant contra eam et contra//muniménta eius et oppressóres eius.///[8]//Et sicut sómniat esúriens, et ecce cómedit, cum autem fúerit expergefáctus,//vácua est ánima eius; et sicut sómniat sítiens, et ecce bibit et, postquam fúerit//expergefáctus, lassus adhuc sitit, et ánima eius vácua est, sic erit multitúdo//ómnium géntium dimicántium contra montem Sion.
RESPONSORIUM
(Is 54, 4; 29, 7)
℟.//Ierúsalem, noli timére, quia non confundéris,
*//Quando a Dómino//exercítuum visitáberis.
℣.//Et erit sicut sómnium visiónis noctúrnæ multitúdo ómnium géntium, quæ//dímicant contra te.
*//Quando a Dómino exercítuum visitáberis.
LECTIO ALTERA
Ex Sermónibus beáti Isaac abbátis monastérii de Stella
(Sermo 51: PL 194, 1862-1863. 1865)
De Maria et Ecclesia
Fílius Dei primogénitus est in multis frátribus, qui, cum esset natúra únicus,//grátia conciliávit sibi plures, qui cum eo sint unum.//*Dedit enim potestátem fílios//*Dei fíeri//, his qui recípiunt eum.///Factus ígitur hóminis fílius, multos fecit Dei fílios. Multos ígitur conciliávit//sibi, ut sua caritáte et potestáte únicus: qui cum carnáli generatióne in seípsis sint//plures, divína tamen regeneratióne cum ipso sunt unus.///Unus enim totus ac solus Christus caput et corpus: unus autem is uníus Dei//in cælis, et uníus matris in terris; et multi fílii, et unus fílius. Sicut namque caput//ac membra, unus fílius, et plures fílii, sic María et Ecclésia, una mater et plures;//una virgo et plures.///Utraque mater, útraque virgo; útraque de eódem Spíritu sine libídine//cóncipit; útraque Deo Patri sine peccáto prolem fundit. Illa absque omni peccáto//córpori caput péperit; ista in ómnium peccatórum remissióne cápiti corpus//édidit. Utraque Christi mater, sed neutra sine áltera totum parit.///Unde in Scriptúris divínitus inspirátis, quod de vírgine matre Ecclésia//universáliter, hoc de vírgine María singuláriter; et quod de vírgine matre María//speciáliter, id de vírgine matre Ecclésia generáliter iure intellégitur, et cum de//altérutra sermo téxitur, fere permíxtim et indifferénter de utráque senténtia//intellégitur.///Unaquǽque étiam fidélis ánima, Verbi Dei sponsa, Christi mater, fília et//soror, virgo et fecúnda suápte ratióne intellégitur. Dícitur ergo universáliter pro//Ecclésia, et speciáliter pro María, singuláriter quoque pro fidéli ánima, ab ipsa//Dei sapiéntia, quod Patris est Verbum.///Unde et séquitur://*Et in hereditáte Dómini morábor//. Heréditas enim Dómini,//universáliter Ecclésia, speciáliter María, singuláriter quæque fidélis ánima. In//tabernáculo úteri Maríæ morátus est Christus novem ménsibus; in tabernáculo//fídei Ecclésiæ usque ad consummatiónem sǽculi; in cognitióne et dilectióne//fidélis ánimæ in sǽcula sæculórum morábitur.
RESPONSORIUM
(Lev 26, 11-12; 2 Cor 6, 16)
℟.//Ponam tabernáculum meum in médio vestri et non abominábitur vos//ánima mea:
*//Ambulábo inter vos et ero Deus vester vosque éritis pópulus meus.
℣.//Vos estis templum Dei vivi, sicut dicit Deus.
*//Ambulábo inter vos et ero//Deus vester vosque éritis pópulus meus.
Oratio
Oriátur, quǽsumus, omnípotens Deus, in córdibus nostris splendor glóriæ//tuæ, ut, omni noctis obscuritáte subláta, fílios nos esse lucis Unigéniti tui//maniféstet advéntus. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
29, 13-24
Iudicium Domini nuntiatur
Hæc dicit Dóminus Deus://[13]//«Eo quod appropínquat pópulus iste ore suo et//lábiis suis gloríficat me, cor autem eius longe est a me, et est timor eórum erga//me velut mandátum hóminum percéptum,//[14]//ídeo ecce ego addam ut//admiratiónem fáciam pópulo huic miráculo grandi et stupéndo: períbit sapiéntia//sapiéntium eius, et prudéntia prudéntium eius abscondétur».///[15]//Væ, qui profúnde a Dómino consílium abscóndunt, quorum sunt in ténebris//ópera, et dicunt: «Quis videt nos, et quis novit nos?».///[16]//Pervérsa cogitátio vestra! Numquid quasi lutum reputábitur fígulus, ut dicat//opus factóri suo: «Non fecísti me»; et figméntum dicat fictóri suo: «Non//intéllegis?».///[17]//Nonne adhuc in módico et in brevi convertétur Líbanus in hortum, et hortus//in saltum reputábitur?//[18]//Et áudient in die illa surdi verba libri, et de ténebris et//calígine óculi cæcórum vidébunt.///[19]//Et addent mites in Dómino lætítiam, et paupérrimi hóminum in Sancto//Israel exsultábunt;//[20]//quóniam defécit, qui prævalébat, consummátus est illúsor, et//succísi sunt omnes, qui vigilábant super iniquitátem,//[21]//qui peccáre faciébant//hómines in verbo et arguéntem in porta supplantábant et deiecérunt inánibus//verbis iustum.///[22]//Propter hoc hæc dicit Dóminus ad domum Iacob, qui redémit Abraham://«Non modo confundétur Iacob, nec modo vultus eius erubéscet;//[23]//sed, cum//víderit ópera mánuum meárum, in médio sui sanctificábunt nomen meum et//sanctificábunt Sanctum Iacob et Deum Israel pavébunt,//[24]//et scient errántes spíritu//sapiéntiam, et mussitatóres discent doctrínam».
RESPONSORIUM
(Is 29, 18. 19; cf. Mt 11, 4. 5)
℟.//Audient in die illa surdi verba libri et de ténebris et calígine óculi cæcórum//vidébunt
*//Et paupérrimi hóminum in Sancto Israel exsultábunt.
℣.//Eúntes renuntiáte Ioánni quæ audítis et vidétis: cæci vident, claudi//ámbulant, surdi áudiunt, páuperes evangelizántur.
*//Et paupérrimi hóminum in//Sancto Israel exsultábunt.
LECTIO ALTERA
Ex Sermónibus sancti Augustíni epíscopi
(Sermo 293, 3: PL 38, 1328-1329)
Vox Ioannes, Verbum Christus
Vox Ioánnes, Dóminus autem//*in princípio erat Verbum//. Ioánnes vox ad//tempus, Christus Verbum in princípio ætérnum. Tolle verbum, quid est vox? Ubi//nullus est intelléctus, inánis est strépitus. Vox sine verbo aurem pulsat, cor non//ædíficat.///Verúmtamen in ipso corde nostro ædificándo advertámus órdinem rerum. Si//cógito quid dicam, iam verbum est in corde meo: sed loqui ad te volens, quæro//quemádmodum sit étiam in corde tuo, quod iam est in meo.///Hoc quærens quómodo ad te pervéniat, et in corde tuo insídeat verbum quod//iam est in corde meo, assúmo vocem, et assúmpta voce loquor tibi: sonus vocis//ducit ad te intelléctum verbi: et cum ad te duxit sonus vocis intelléctum verbi,//sonus quidem ipse pertránsit; verbum autem quod ad te sonus perdúxit, iam est//in corde tuo, nec recéssit a meo.///Sonus ergo, transácto verbo ad te, nonne tibi vidétur dícere sonus ipse,//*Illum//*opórtet créscere, me autem mínui?//Sonus vocis strépuit in ministérium, et ábiit,//quasi dicens,//*Hoc gáudium meum complétum est//. Verbum teneámus, verbum//medúllitus concéptum non amittámus.///Vis vidére vocem transeúntem, et Verbi divinitátem manéntem? Baptísmus//Ioánnis modo ubi est? Ministrávit, et ábiit. Christi nunc baptísmus frequentátur.//Omnes in Christum crédimus, salútem in Christo sperámus: hoc sónuit vox.///Nam quia discérnere diffícile est a voce verbum, et ipse Ioánnes putátus est//Christus. Vox verbum putáta est: sed agnóvit se vox, ne offénderet verbum.//*Non//*sum//, inquit,//*Christus, nec Elías, nec prophéta//. Respónsum est,//*Tu ergo quis es?//*Ego sum//, inquit,//*vox clamántis in erémo, paráte viam Dómino. Vox clamántis in//*erémo//, vox rumpéntis siléntium.//*Paráte viam Dómino//, tamquam díceret: Ego//ídeo sono, ut illum in cor introdúcam: sed quo introdúcam non dignátur veníre,//nisi viam præparétis.///Quid est://*Viam paráte//, nisi cóngrue supplicáte? Quid est://*Viam paráte//, nisi//humíliter cogitáte? Ab ipso accípite humilitátis exémplum. Putátur Christus,//dicit se non esse quod putátur, nec ad suum fastum errórem assúmit aliénum.///Si díceret: Ego sum Christus, quam facíllime crederétur, qui, ántequam//díceret, credebátur? Non dixit: agnóvit se, distínxit se, humiliávit se.///Vidit ubi habéret salútem; lucérnam se intelléxit, et ne exstinguerétur vento//supérbiæ, tímuit.
RESPONSORIUM
(Cf. Io 3, 30; 1, 27; Mc 1, 8)
℟.//Me opórtet mínui, illum autem créscere: qui autem post me venit, ante me//factus est:
*//Cuius non sum dignus corrígiam calceamentórum sólvere.
℣.//Ego baptizávi vos aqua: ille autem baptizábit vos Spíritu Sancto.
*//Cuius//non sum dignus corrígiam calceamentórum sólvere.
Oratio
Deus, qui cónspicis pópulum tuum nativitátis domínicæ festivitátem fidéliter//exspectáre, præsta, quǽsumus, ut valeámus ad tantæ salútis gáudia perveníre et//ea votis sollémnibus álacri semper lætítia celebráre. Per Dóminum.
DIE 17 DECEMBRIS
Ad Officium lectionis
LECTIO PRIOR
De libro Isaíæ prophétæ
45, 1-13
Salus Israel per Cyrum
[1]//Hæc dicit Dóminus de uncto suo Cyro: «Apprehéndi déxteram eius, ut//subíciam ante fáciem eius gentes et dorsa regum vertam et apériam coram eo//iánuas; et portæ non claudéntur.///[2]//Ego ante te ibo et montes humiliábo; portas ǽreas cónteram et vectes férreos//confríngam.//[3]//Et dabo tibi thesáuros abscónditos et divítias occúltas, ut scias quia//ego Dóminus, qui vocávi te nómine tuo, Deus Israel.///[4]//Propter servum meum Iacob et Israel eléctum meum, et vocávi te nómine//tuo; designávi te, et non cognovísti me.//[5]//Ego Dóminus, et non est ámplius: extra//me non est Deus. Accínxi te, et non cognovísti me,//[6]//ut sciant ab ortu solis et ab//occidénte quóniam absque me nullus est. Ego Dóminus, et non est alter,//[7]//formans lucem et creans ténebras, fáciens pacem et creans malum: ego Dóminus//fáciens ómnia hæc.///[8]//Roráte, cæli, désuper, et nubes pluant iustítiam; aperiátur terra et gérminet//salvatiónem; et iustítia oriátur simul: ego Dóminus creávi eam».///[9]//Væ, qui contradícit fictóri suo, testa de vasis fictílibus terræ! Numquid dicet//lutum fígulo suo: «Quid facis?» et «Opus tuum absque mánibus est?».//[10]//Væ, qui//dicit patri: «Quid géneras?» et mulíeri: «Quid párturis?».///[11]//Hæc dicit Dóminus, Sanctus Israel, plastes eius: «Numquid ventúra//interrogátis me super fílios meos et super opus mánuum meárum mandátis mihi?//[12]//Ego feci terram et hóminem super eam creávi ego; manus meæ tetendérunt//cælos, et omni milítiæ eórum mandávi.//[13]//Ego suscitávi eum in iustítia et omnes//vias eius dírigam; ipse ædificábit civitátem meam et captivitátem meam dimíttet//non in prétio neque in munéribus», dicit Dóminus exercítuum.
RESPONSORIUM
(Cf. Is 45, 8; cf. 16, 1)
℟.//Roráte, cæli, désuper et nubes pluant Iustum:
*//Aperiátur terra et gérminet//Salvatórem.
℣.//Emítte Agnum, Dómine, dominatórem terræ, de Petra desérti ad montem//fíliæ Sion.
*//Aperiátur terra et gérminet Salvatórem.
LECTIO ALTERA
Ex Epístolis sancti Leónis Magni papæ
(Ep. 31, 2-3: PL 54, 791-793)
Sacramentum reconciliationis nostræ
Nihil prodest Dóminum nostrum, Beátæ Maríæ Vírginis fílium, verum//perfectúmque hóminem dícere, si non illíus géneris homo créditur, cuius in//Evangélio prædicátur.///Dicit enim Matthǽus://*Liber generatiónis Iesu Christi fílii David, fílii//*Abraham//; et ita humánæ oríginis órdinem séquitur, ut generatiónum líneas usque//ad Ioseph, cui mater Dómini erat desponsáta, dedúcat.///Lucas vero, retrórsum successiónum gradus rélegens, ad ipsum humáni//géneris príncipem redit, ut Adam primum et Adam novíssimum eiúsdem//osténdat esse natúræ.///Potúerat quippe omnipoténtia Fílii Dei sic ad docéndos iustificandósque//hómines apparére, quómodo et patriárchis et prophétis in spécie carnis appáruit,//cum aut luctámen íniit, aut sermónem conséruit, cumve offícia hospitalitátis non//ábnuit, vel étiam appósitum cibum sumpsit.///Sed illæ imágines huius hóminis erant índices, cuius veritátem ex//præcedéntium patrum stirpe suméndam significatiónes mýsticæ nuntiábant.///Et ídeo sacraméntum reconciliatiónis nostræ, ante témpora ætérna//dispósitum, nullæ implébant figúræ, quia nondum supervénerat Spíritus Sanctus//in Vírginem, nec virtus Altíssimi obumbráverat ei; ut intra intemeráta víscera,//ædificánte sibi Sapiéntia domum, Verbum caro fíeret; et, forma Dei ac forma//servi in unam conveniénte persónam, Creátor témporum nascerétur in témpore;//et, per quem facta sunt ómnia, ipse inter ómnia gignerétur.///Nisi enim novus homo, factus//*in similitúdinem carnis peccáti//, nostram//suscíperet vetustátem, et, consubstantiális Patri, consubstantiális esse dignarétur//et matri, naturámque sibi nostram solus a peccáto liber uníret, sub iugo diáboli//generáliter tenerétur humána captívitas; nec uti possémus triumphántis victória,//si extra nostram esset consérta natúram.///De hac autem participatióne mirábili sacraméntum nobis regeneratiónis//illúxit, ut per ipsum Spíritum, per quem Christum et concéptus est et natus, étiam//nos spiritáli rursus orígine nascerémur.///Propter quod ab Evangelísta de credéntibus dícitur://*Qui non ex sanguínibus,//*neque ex voluntáte carnis, neque ex voluntáte viri, sed ex Deo nati sunt//.
RESPONSORIUM
(Cf. Is 11, 10; Lc 1, 32)
℟.//Ecce radix Iesse descéndet in salútem populórum, ipsum gentes//deprecabúntur:
*//Et erit nomen eius gloriósum.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Et erit nomen eius gloriósum.
Oratio
Deus, humánæ cónditor et redémptor natúræ, qui Verbum tuum in útero//perpétuæ virginitátis carnem assúmere voluísti, réspice propítius ad preces//nostras, ut Unigénitus tuus, nostra humanitáte suscépta, nos divíno suo consórtio//sociáre dignétur. Per Dóminum.
DIE 18 DECEMBRIS
Ad Officium lectionis
LECTIO PRIOR
De libro Isaíæ prophétæ
46, 1-13
Dominus idolis Babylonis opponitur
[1]//Cóncidit Bel, incurvávit se Nabo; fuérunt simulácra eórum béstiis et//iuméntis. Státuæ vestræ portántur, ónera lassis.//[2]//Se incurvavérunt et concidérunt//simul; non potuérunt salváre onus et ipsi in captivitátem ibunt.///[3]//Audíte me, domus Iacob et omne resíduum domus Israel, qui portámini ab//útero, qui gestámini a vulva.//[4]//Usque ad senéctam ego ipse et usque ad canos ego//portábo; et ego feci et ego feram, ego portábo et salvábo.///[5]//Cui assimilátis me et adæquátis et comparátis me, et érimus símiles?//[6]//Qui//effúndunt aurum de sácculo et argéntum statéra pónderant, condúcunt auríficem,//ut fáciat deum, et prócidunt et adórant.//[7]//Portant illum in úmeris gestántes et//ponéntes in loco suo; et stabit ac de loco suo non movébitur; sed et si quis clamat//ad eum, non respóndet; de tribulatióne eius non salvábit eum.///[8]//Mementóte istud et confundámini; redíte, prævaricatóres, ad cor.//[9]//Recordámini prióris sǽculi, quóniam ego sum Deus, et non est ultra Deus, nec//est símilis mei.///[10]//Annúntians ab exórdio novíssimum, et ab inítio, quæ necdum facta sunt,//dicens: «Consílium meum stabit et omnem voluntátem meam fáciam».//[11]//Vocans//ab oriénte avem rapácem et de terra longínqua virum consílii mei; et locútus sum//et addúcam illud, decrévi et fáciam illud.///[12]//Audíte me, duri corde, qui longe estis a iustítia.//[13]//Prope feci iustítiam meam,//non elongábitur; et salus mea non morábitur: et dabo in Sion salútem et Israéli//glóriam meam.
RESPONSORIUM
(Is 46, 12. 13)
℟.//Audíte me, duri corde, qui longe estis a iustítia:
*//Dabo in Sion salútem et//Israéli glóriam meam.
℣.//Prope feci iustítiam meam, non elongábitur et salus mea non morábitur.
*//Dabo in Sion salútem et Israéli glóriam meam.
LECTIO ALTERA
Ex Epístola ad Diognétum
(Cap. 8, 5 — 9, 5: Funk 1, 325-327)
Deus caritatem suam per Filium revelavit
Hóminum quisquam nec vidit Deum nec notum fecit, sed ipse sese osténdit.//Osténdit se autem per fidem, cui soli Deum vidére concéssum est. Nam Dóminus//et ópifex ómnium Deus, qui ómnia fecit et suo quæque órdine dispósuit, non//solum hóminum amans fuit, sed étiam pátiens. Erat autem semper talis et est et//erit, benígnus et bonus et iræ expers et verax, et quidem solus bonus est;//postquam autem mente concépit magnum áliquid et ineffábile, communicávit//cum solo Fílio.///Quámdiu ígitur in occúlto retinébat et custodiébat sápiens suum consílium,//neglégere nos et non curáre videbátur; postquam vero per diléctum Fílium//revelávit et patefécit quæ inde ab inítio erant præparáta, ómnia simul prǽbuit//nobis, et frui suis benefíciis et vidére et intellégere, quæ quis nostrum umquam//exspectásset?///Postquam ígitur ómnia iam apud se cum Fílio dispósuit, usque ad supérius//tempus sivit nos secúndum arbítrium nostrum inordinátis mótibus ferri,//voluptátibus et cupiditátibus a recta via abdúctos; non quod ullo modo gaudéret//peccátis nostris, sed ea tólerans, neque quod illud iniquitátis tempus approbáret,//sed præsens tempus iustítiæ creans, ut cum illo témpore convícti essémus e//própriis opéribus indígni esse vita, nunc Dei benígnitas nos ea dignarétur, et,//cum maniféstum fecissémus, ex eo, quod in nobis est, nos non posse íngredi in//regnum Dei, poténtia Dei id posse nobis darétur.///Cum autem compléta esset iniustítia nostra et plene maniféstum factum//esset, mercédem eius supplícium et mortem imminére, advenissétque tempus,//quod Deus præstitúerat ad suam deínceps benignitátem ac poténtiam//declarándam (o imménsam humanitátem et caritátem Dei!), nos ódio non hábuit//neque reiécit neque ultus est, sed patiénter tulit, sustínuit, míserans ipse peccáta//nostra suscépit, próprium ipse Fílium dedit prétium redemptiónis pro nobis,//sanctum pro iníquis, mali expértem pro malis, iustum pro iniústis,//incorruptíbilem pro corruptibílibus, immortálem pro mortálibus. Quid enim áliud//peccáta nostra pótuit tégere quam illíus iustítia? In quo álio iníqui nos et ímpii//iustificári potúimus quam in solo Fílio Dei?///O dulcem permutatiónem, o impervestigábilem institutiónem, o inexspectáta//benefícia: ut iníquitas quidem multórum abscondátur in uno iusto, iustítia autem//uníus multos iniústos iustíficet!
RESPONSORIUM
(Act 4, 12; Is 9, 6)
℟.//Non est in álio áliquo salus;
*//Nec enim áliud nomen est sub cælo datum//homínibus, in quo opórtet nos salvos fíeri.
℣.//Vocábitur nomen eius admirábilis Consiliárius, Deus fortis, Pater//æternitátis, Princeps pacis.
*//Nec enim áliud nomen est sub cælo datum//homínibus, in quo opórtet nos salvos fíeri.
Oratio
Concéde, quǽsumus, omnípotens Deus, ut, qui sub peccáti iugo ex vetústa//servitúte deprímimur, exspectáta Unigéniti tui nova nativitáte liberémur. Per//Dóminum.
DIE 19 DECEMBRIS
Ad Officium lectionis
LECTIO PRIOR
De libro Isaíæ prophétæ
47, 1. 3 b-15
Lamentatio super Babylonem
[1]//Descénde, sede in púlvere, virgo fília Bábylon; sede in terra sine sólio, fília//Chaldæórum, quia ultra non vocáberis mollis et ténera.//[3b]//«Ultiónem cápiam,//némini parcam»,//[4]//dicit Redémptor noster, Dóminus exercítuum nomen illíus,//Sanctus Israel.///[5]//Sede tacens et intra in ténebras, fília Chaldæórum, quia non vocáberis ultra//dómina regnórum.///[6]//Irátus sum super pópulum meum, contaminávi hereditátem meam et dedi//eos in manu tua; non posuísti eis misericórdias, super senem aggravásti iugum//tuum valde//[7]//et dixísti: «In sempitérnum ero dómina». Non posuísti hæc super cor//tuum, neque recordáta es novíssimi tui.///[8]//Et nunc audi hæc, delicáta, quæ hábitas confidénter, et dicis in corde tuo://«Ego, et præter me non est áltera, non sedébo vídua et orbitátem ignorábo».//[9]//Vénient tibi duo hæc súbito in die una, órbitas et vidúitas; repénte venérunt//super te propter multitúdinem maleficiórum tuórum, propter abundántiam//incantatiónum tuárum.///[10]//Et fidúciam habuísti in malítia tua et dixísti: «Non est qui vídeat me».//Sapiéntia tua et sciéntia tua, hæc decépit te. Et dixísti in corde tuo: «Ego, et//præter me non est áltera».//[11]//Véniet super te malum, et néscies avértere; et írruet//super te calámitas, quam non póteris expiáre; véniet super te repénte miséria,//quam néscies.///[12]//Sta cum incantatiónibus tuis et cum multitúdine maleficiórum tuórum, in//quibus laborásti ab adulescéntia tua: forte póteris iuvári, forte terrébis.//[13]//Defecísti//in multitúdine consiliórum tuórum; stent et salvent te, qui metiúntur cælum, qui//contemplántur sídera et annúntiant síngulis novilúniis ventúra tibi.///[14]//Ecce facti sunt quasi stípula, ignis combússit eos. Non liberábunt seípsos de//manu flammæ; non sunt prunæ, quibus calefíant, nec focus, ut sédeant ad eum.//[15]//Sic fiunt tibi incantatóres tui, in quibuscúmque laborásti ab adulescéntia tua;//unusquísque in via sua errat, non est qui salvet te.
RESPONSORIUM
(Is 49, 13; 47, 4)
℟.//Laudáte, cæli, et exsúlta terra; iubiláte, montes, laudem:
*//Quia Dóminus//páuperum suórum miserétur.
℣.//Redémptor noster, Dóminus exercítuum nomen illíus, Sanctus Israel.
*//Quia Dóminus páuperum suórum miserétur.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 3, 20, 2-3: SCh 34, 342-344)
Œconomia Incarnationis redemptricis
Glória hóminis Deus; operatiónis vero Dei et omnis sapiéntiæ eius et virtútis//receptáculum homo.///Quemádmodum médicus in iis qui ægrótant probátur, sic et Deus in//homínibus manifestátur. Quaprópter et Paulus ait://*Conclúsit autem Deus ómnia//*in incredulitáte, ut ómnium misereátur//; dicens hoc de hómine, qui fuit//inobáudiens Deo et proiéctus de immortalitáte, dehinc misericórdiam consecútus//est, per Fílium Dei eam quæ est per ipsum percípiens adoptiónem.///Hic enim tenens sine inflatióne et iactántia veram glóriam de iis quæ facta//sunt et de eo qui fecit, qui est potentíssimus ómnium Deus quique ómnibus ut//sint prǽstitit, et manens in dilectióne eius et subiectióne et gratiárum actióne,//maiórem ab eo glóriam percípiet, provéctus accípiens dum consímilis fiat eius//qui pro eo mórtuus est.///Quóniam et ipse//*in similitúdinem carnis peccáti//factus est, uti condemnáret//peccátum et iam quasi condemnátum proíceret illud extra carnem, provocáret//autem in similitúdinem suam hóminem,//*imitatórem//eum assígnans Deo et in//patérnam impónens régulam ad vidéndum Deum et cápere Patrem donans://Verbum Dei quod habitávit in hómine et//*Fílius hóminis//factus est, ut assuésceret//hóminem percípere Deum et assuésceret Deum habitáre in hómine, secúndum//plácitum Patris.///Propter hoc ergo//*signum//salútis nostræ eum, qui ex//*Vírgine Emmánuel//est,//*ipse dedit Dóminus//, quóniam//*ipse Dóminus//erat//*qui salvábat eos//, quia per//semetípsos non habébant salvári; et propter hoc Paulus infirmitátem hóminis//annúntians ait://*Scio enim quóniam non inhábitat in carne mea bonum//,//signíficans quóniam non a nobis sed a Deo est bonum salútis nostræ; et íterum://*Miser ego homo, quis me liberábit de córpore mortis huius?//deínde infert//liberatórem,//*grátia Iesu Christi Dómini nostri//.///Hoc autem et Isaías://*Confortámini//, inquit,//*manus resolútæ et génua debília,//*adhortámini, pusillánimes sensu, confortámini, ne timeátis. Ecce Deus noster//*iudícium et retributúrus est, ipse véniet et salvábit nos//; hoc quóniam non a nobis,//sed a Dei adiuménto habúimus salvári.
RESPONSORIUM
(Cf. Ier 31, 10; 4, 5)
℟.//Audíte verbum Dómini, gentes, et annuntiáte illud in fínibus terræ:
*//Et//ínsulis quæ procul sunt dícite: Salvátor noster advéniet.
℣.//Annuntiáte et audítum fácite; loquímini et clamáte.
*//Et ínsulis quæ procul//sunt dícite: Salvátor noster advéniet.
Oratio
Deus, qui splendórem glóriæ tuæ per sacræ Vírginis partum mundo dignátus//es reveláre, tríbue, quǽsumus, ut tantæ incarnatiónis mystérium et fídei//integritáte colámus et devóto semper obséquio frequentémus. Per Dóminum.
DIE 20 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 1-11
Deus solus Dominus futuri temporis
[1]//Audíte hoc, domus Iacob, qui vocámini nómine Israel et de aquis Iudæ//exístis, qui iurátis in nómine Dómini et Deum Israel invocátis non in veritáte//neque in iustítia.//[2]//De civitáte enim sancta vocáti sunt et super Deum Israel//constabilíti sunt; Dóminus exercítuum nomen eius.///[3]//Prióra ex tunc annuntiávi, et ex ore meo exiérunt, et audíta feci ea; repénte//operátus sum, et venérunt.//[4]//Scivi enim quia durus es tu, et nervus férreus cervix//tua et frons tua ǽrea.//[5]//Prædíxi tibi ex tunc; ántequam venírent, indicávi tibi, ne//forte díceres: «Idólum meum operátum est hæc, et scúlptile meum et conflátile//mandavérunt ista».//[6]//Quæ audísti, vide ómnia; vos autem num annuntiábitis?///Audíta fácio tibi nova ex nunc et occúlta, quæ nescis.//[7]//Nunc creáta sunt et//non ex tunc, et ante eórum diem, et non audísti ea, ne forte díceres: «Ecce ego//cognóvi ea».//[8]//Neque audísti neque cognovísti, neque ex tunc apérta est auris tua;//scio enim quia præváricans prævaricáris et transgréssor ex útero vocáris.///[9]//Propter nomen meum longe fáciam furórem meum et propter laudem meam//infrenábo me super te, ne perdam te.//[10]//Ecce excóxi te, sed non quasi argéntum;//probávi te in camíno paupertátis.//[11]//Propter me, propter me fáciam, ut non//blasphémer; et glóriam meam álteri non dabo.
RESPONSORIUM
(Is 48, 10. 11; 54, 8)
℟.//Ego probávi te in camíno paupertátis. Propter me, propter me fáciam, ut//non blasphémer:
*//Et glóriam meam álteri non dabo.
℣.//In moménto indignatiónis abscóndi fáciem meam parúmper a te, et in//misericórdia sempitérna misértus sum tui.
*//Et glóriam meam álteri non dabo.
LECTIO ALTERA
Ex Homilíis sancti Bernárdi abbátis in Láudibus Vírginis Matris
(Hom. 4, 8-9: Opera omnia, Edit. Cisterc. 4 [1966], 53-54)
Totus mundus exspectat responsum Mariæ
Audísti, Virgo, quia concípies et páries fílium: audísti quod non per//hóminem, sed per Spíritum Sanctum. Exspéctat Angelus respónsum: tempus est//enim ut revertátur ad Deum qui misit illum. Exspectámus et nos, o Dómina,//verbum miseratiónis, quos miserabíliter premit senténtia damnatiónis.///Et ecce offértur tibi prétium salútis nostræ: statim liberábimur, si conséntis.//In sempitérno Dei Verbo facti sumus omnes et ecce mórimur: in tuo brevi//respónso sumus reficiéndi, ut ad vitam revocémur.///Hoc súpplicat a te, o pia Virgo, flébilis Adam cum mísera sóbole sua exsul//de paradíso, hoc Abraham, hoc David. Hoc céteri flágitant sancti patres, patres//scílicet tui, qui et ipsi hábitant in regióne umbræ mortis. Hoc totus mundus tuis//génibus provolútus exspéctat.///Nec immérito, quando ex ore tuo pendet consolátio miserórum, redémptio//captivórum, liberátio damnatórum, salus dénique universórum filiórum Adam,//totíus géneris tui.///Da, Virgo, respónsum festinánter. Respónde cítius Angelo, immo per//Angelum Dómino. Respónde verbum, et súscipe Verbum: profer tuum, et//cóncipe divínum: emítte transitórium, et ampléctere sempitérnum.///Quid tardas? quid trépidas? Crede, confitére, et súscipe. Sumat humílitas//audáciam, verecúndia fidúciam. Nullátenus cónvenit nunc, ut virginális//simplícitas obliviscátur prudéntiam. In hac sola re ne tímeas, prudens Virgo,//præsumptiónem: quia, etsi grata in siléntio verecúndia, magis tamen nunc in//verbo píetas necessária.///Aperi, Virgo beáta, cor fídei, lábia confessióni, víscera Creatóri. Ecce//desiderátus cunctis géntibus foris pulsat ad óstium. O si te moránte pertransíerit//et rursus incípias dolens quǽrere quem díligit ánima tua! Surge, curre, áperi.//Surge per fidem, curre per devotiónem, áperi per confessiónem.//*Ecce//, inquit,//*ancílla Dómini, fiat mihi secúndum verbum tuum//.
RESPONSORIUM
(Cf. Lc 1, 31. 42)
℟.//Súscipe verbum, Virgo María, quod tibi a Dómino per Angelum//transmíssum est: concípies et páries Deum páriter et hóminem,
*//Ut benedícta//dicáris inter omnes mulíeres.
℣.//Páries quidem fílium et virginitátis non patiéris detriméntum: efficiéris//grávida et eris mater semper intácta.
*//Ut benedícta dicáris inter omnes mulíeres.
Oratio
Deus, cuius ineffábile Verbum, Angelo nuntiánte, Virgo immaculáta suscépit//et, domus divinitátis effécta, Sancti Spíritus luce replétur, quǽsumus, ut nos, eius//exémplo, voluntáti tuæ humíliter adhærére valeámus. Per Dóminum.
DIE 21 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 12-21; 49, 9 b-13
Nova Exodus
Hæc dicit Dóminus://[48,12]//«Audi me, Iacob, et, Israel, quem ego vocávi; ego,//ego primus et ego novíssimus.//[13]//Manus mea fundávit terram, et déxtera mea//expándit cælos; ego voco eos, et stant simul.///[14]//Congregámini, omnes vos et audíte: Quis de eis annuntiávit hæc? Dóminus//diléxit eum; fáciet voluntátem suam in Babylóne et bráchium suum in Chaldǽis.///[15]//Ego, ego locútus sum et vocávi eum; addúxi eum, et próspera fuit via eius.//[16]//Accédite ad me et audíte hoc: Non a princípio in abscóndito locútus sum; ex//témpore, ántequam fíeret, ibi eram; et nunc Dóminus Deus misit me cum spíritu//suo».///[17]//Hæc dicit Dóminus, redémptor tuus, Sanctus Israel: «Ego Dóminus Deus//tuus docens te utília, gubérnans te in via, qua ámbulas.///[18]//Utinam attendísses mandáta mea! Facta fuísset sicut flumen pax tua, et//iustítia tua sicut gúrgites maris;//[19]//et fuísset quasi aréna semen tuum, et stirps úteri//tui ut lapílli eius; non interísset et non fuísset attrítum nomen eius a fácie mea.///[20]//Egredímini de Babylóne, fúgite a Chaldǽis, in voce exsultatiónis//annuntiáte; audítum fácite hoc, efférte illud usque ad extréma terræ, dícite://“Redémit Dóminus servum suum Iacob”.//[21]//Non sitiérunt, cum per desértum//dúceret eos; aquam de petra prodúxit eis et scidit petram, et fluxérunt aquæ.///[49,9b]//Super vias pascéntur, et in ómnibus cóllibus decalvátis páscua eórum;//[10]//non esúrient neque sítient, et non percútiet eos æstus vel sol, quia miserátor//eórum reget eos et ad fontes aquárum addúcet eos.//[11]//Et ponam omnes montes//meos in viam, et sémitæ meæ exaltabúntur.///[12]//Ecce isti de longe vénient, et ecce illi ab aquilóne et mari, et isti de terra//Sinim».//[13]//Laudáte, cæli, et exsúlta, terra; iubiláte, montes, laudem, quia//consolátur Dóminus pópulum suum et páuperum suórum miserétur.
RESPONSORIUM
(Cf. Is 49, 13; Ps 71 (72), 7)
℟.//Læténtur cæli et exsúltet terra; iubiláte, montes, laudem; quia Dóminus//noster véniet
*//Et páuperum suórum miserébitur.
℣.//Oriétur in diébus eius iustítia et abundántia pacis.
*//Et páuperum suórum//miserébitur.
LECTIO ALTERA
Ex Expositióne sancti Ambrósii epíscopi in Lucam
(Lib. 2, 19. 22-23. 26-27: CCL 14, 39-42)
De visitatione Beatæ Mariæ Virginis
Angelus, cum abscóndita nuntiáret, ut fides astruerétur exémplo, senióris//féminæ sterilísque concéptum Vírgini Maríæ nuntiávit, ut possíbile Deo omne//quod ei placúerit asséreret.///Ubi audívit hoc María, non quasi incrédula de oráculo nec quasi incérta de//núntio nec quasi dúbitans de exémplo, sed quasi læta pro voto, religiósa pro//offício, festína pro gáudio in montána perréxit.///Quo enim iam Deo plena nisi ad superióra cum festinatióne conténderet?//Nescit tarda molímina Sancti Spíritus grátia. Cito quoque advéntus Maríæ et//præséntiæ domínicæ benefícia declarántur; simul enim//*ut audívit salutatiónem//*Maríæ Elísabeth, exsultávit infans in útero eius et repléta est Spíritu Sancto//.///Vide distinctiónem singulorúmque verbórum proprietátes. Vocem prior//Elísabeth audívit, sed Ioánnes prior grátiam sensit: illa natúræ órdine audívit, iste//exsultávit ratióne mystérii; illa Maríæ, iste Dómini sensit advéntum, fémina//mulíeris et pignus pígnoris; istæ grátiam loquúntur, illi intus operántur//pietatísque mystérium matérnis adoriúntur proféctibus duplicíque miráculo//prophétant matres spíritu parvulórum.///Exsultávit infans, repléta mater est. Non prius mater repléta quam fílius, sed,//cum fílius esset replétus Spíritu Sancto, replévit et matrem. Exsultávit Ioánnes,//exsultávit et Maríæ spíritus. Exsultánte Ioánne replétur Elísabeth, Maríam tamen//non repléri Spíritu, sed spíritum eius exsultáre cognóvimus —//incomprehensíbilis enim incomprehensibíliter operabátur in matre — et illa post//concéptum replétur, ista ante concéptum.//*Beáta//, inquit,//*quæ credidísti//.///Sed et vos beáti, qui audístis et credidístis; quæcúmque enim credíderit//ánima, et cóncipit et génerat Dei Verbum et ópera eius agnóscit.///Sit in síngulis Maríæ ánima, ut magníficet Dóminum; sit in síngulis spíritus//Maríæ, ut exsúltet in Deo; si secúndum carnem una mater est Christi, secúndum//fidem tamen ómnium fructus est Christus; omnis enim ánima áccipit Dei//Verbum, si tamen immaculáta et immúnis a vítiis intemeráto castimóniam//pudóre custódiat.///Quæcúmque ígitur talis esse potúerit ánima magníficat Dóminum, sicut//ánima Maríæ magnificávit Dóminum et exsultávit spíritus eius in Deo salutári.///Magnificátur enim Dóminus, sicut et álibi legístis://*Magnificáte Dóminum//*mecum//, non quo Dómino áliquid humána voce possit adiúngi, sed quia//magnificátur in nobis: imágo enim Dei Christus est, et ídeo, si quid iustum//religiosúmque fécerit ánima, illam imáginem Dei, ad cuius est similitúdinem//creáta, magníficat, et ídeo, dum magníficat eam, magnitúdinis eius quadam//participatióne sublímior fit.
RESPONSORIUM
(Lc 1, 45. 46; Ps 65 (66), 16)
℟.//Beáta quæ credidísti, quóniam perficiéntur in te quæ dicta sunt tibi a//Dómino. Et ait María:
*//Magníficat ánima mea Dóminum.
℣.//Veníte et audíte et narrábo quanta fecit Deus ánimæ meæ.
*//Magníficat//ánima mea Dóminum.
Oratio
Preces pópuli tui, quǽsumus, Dómine, cleménter exáudi, ut qui de Unigéniti//tui in nostra carne advéntu lætántur, cum vénerit in sua maiestáte, ætérnæ vitæ//prǽmium consequántur. Per Dóminum.
DIE 22 DECEMBRIS
Ad Officium lectionis
LECTIO PRIOR
De libro Isaíæ prophétæ
49, 14 — 50, 1
Restauratio Sion
[49,14]//Dixit Sion: «Derelíquit me Dóminus, et Dóminus oblítus est mei».//[15]//Numquid oblivísci potest múlier infántem suum, ut non misereátur fílio úteri//sui? Et si illa oblíta fúerit, ego tamen non oblivíscar tui.///[16]//Ecce in mánibus meis descrípsi te; muri tui coram me semper.//[17]//Festínant//structóres tui; destruéntes te et dissipántes a te exíbunt.///[18]//Leva in circúitu óculos tuos et vide: omnes isti congregáti sunt, venérunt//tibi. «Vivo ego, dicit Dóminus, quia ómnibus his velut ornaménto vestiéris et//circúmdabis tibi eos quasi sponsa».//[19]//Quia ruínæ tuæ et solitúdines tuæ et terra//evérsa: nunc angústa eris præ habitatóribus; et longe erunt, qui devorábant te.//[20]//Adhuc dicent in áuribus tuis fílii orbitátis tuæ: «Angústus est mihi locus; fac//spátium mihi, ut hábitem».//[21]//Et dices in corde tuo: «Quis génuit mihi istos? Ego//orbáta et non páriens, transmigráta et captíva; et istos quis enutrívit? Ecce ego//relícta eram sola; et isti ubi erant?».///[22]//Hæc dicit Dóminus Deus: «Ecce levábo ad gentes manum meam et ad//pópulos exaltábo signum meum; et áfferent fílios tuos in ulnis, et fíliæ tuæ super//úmeros portabúntur.//[23]//Et erunt reges nutrícii tui, et regínæ nutríces tuæ; vultu in//terram demísso adorábunt te et púlverem pedum tuórum lingent. Et scies quia//ego Dóminus: non confundéntur, qui sperant in me».///[24]//Numquid tollétur a forti præda, aut, quod captum fúerit, a robústo salvári//póterit?//[25]//Quia hæc dicit Dóminus: «Equidem et captívus a forti tollétur, et, quod//ablátum fúerit a robústo, salvábitur; cum his, qui contendébant tecum, ego//conténdam et fílios tuos ego salvábo.///[26]//Et cibábo hostes tuos cárnibus suis, et quasi musto sánguine suo//inebriabúntur; et sciet omnis caro quia ego Dóminus salvátor tuus et redémptor//tuus Fortis Iacob».///[50,1]//Hæc dicit Dóminus: «Ubinam est liber repúdii matris vestræ, quo dimísi//eam? Aut quis est créditor meus, cui véndidi vos? Ecce in iniquitátibus vestris//vénditi estis, et in sceléribus vestris dimíssa est mater vestra».
RESPONSORIUM
(Is 49, 15; cf. Ps 26 (27), 10)
℟.//Numquid oblivísci potest múlier infántem suum, ut non misereátur fílio//úteri sui?
*//Et si mater oblíta fúerit, ego tamen non oblivíscar tui, dicit Dóminus.
℣.//Pater meus et mater mea dereliquérunt me, tu autem, Dómine, assumpsísti//me.
*//Et si mater oblíta fúerit, ego tamen non oblivíscar tui, dicit Dóminus.
LECTIO ALTERA
Ex Expositióne sancti Bedæ Venerábilis presbýteri in Lucam
(Lib. 1, 46-55: CCL 120, 37-39)
Magnificat
*Et ait María: Magníficat ánima mea Dóminum et exsultávit spíritus meus in//*Deo salutári meo.///Tanto, inquit, me Dóminus tamque inaudíto múnere sublimávit, quod non//ullo linguæ offício explicári, sed ipso vix íntimi péctoris afféctu váleat//comprehéndi, et ídeo totas ánimæ vires in agéndis gratiárum láudibus óffero,//totum in contemplánda magnitúdine eius, cui non est finis, quicquid vivo, séntio,//discérno, gratulánter impéndo, quia et eiúsdem Iesu, id est salutáris, spíritus//meus ætérna divinitáte lætátur, cuius mea caro temporáli conceptióne fetátur.///*Quia fecit mihi magna qui potens est et sanctum nomen eius.///Ad inítium cárminis réspicit ubi dictum est://*Magníficat ánima mea//*Dóminum//. Sola quippe ánima illa, cui Dóminus magna fácere dignátur, dignis//eum præcóniis magnificáre et ad consórtes eiúsdem voti ac propósiti potest//cohortándo dícere://*Magnificáte Dóminum mecum et exaltémus nomen eius in//*ínvicem//.///Nam qui Dóminum, quem cognóvit, quantum in se est magnificáre et nomen//eius sanctificáre contémpserit,//*mínimus vocábitur in regno cælórum.//Sanctum//autem nomen eius vocátur, quia singuláris cúlmine poténtiæ transcéndit omnem//creatúram atque ab univérsis quæ fecit longe segregátur.///*Suscépit Israel púerum suum, memorátus misericórdiæ suæ.///Pulchre púerum Dómini appéllat Israel, qui ab eo sit ad salvándum//suscéptus, obœdiéntem vidélicet et húmilem, iuxta quod Osée dicit://*Quia puer//*Israel et diléxi eum//.///Nam qui contémnit humiliári, non potest útique salvári nec dícere cum//Prophéta://*Ecce enim Deus ádiuvat me et Dóminus suscéptor est ánimæ meæ//.//*Quicúmque autem humiliáverit se sicut párvulus, hic est maior in regno//*cælórum.///*Sicut locútus est ad patres nostros, Abraham et sémini eius in sǽcula.///Semen Abrahæ non carnále sed spiritále signíficat, id est non eius tantum//carne progénitos, sed sive in circumcisióne seu in præpútio fídei illíus vestígia//secútos. Nam et ipse in præpútio pósitus crédidit, reputatúmque est ei ad//iustítiam.///Advéntus ergo Salvatóris Abrahæ est et sémini eius in sǽcula promíssus, hoc//est fíliis promissiónis, quibus dícitur://*Si autem vos Christi, ergo Abrahæ semen//*estis secúndum promissiónem herédes.///Bene autem vel Dómini vel Ioánnis exórtum matres prophetándo prævéniunt,//ut sicut peccátum a muliéribus cœpit, ita étiam bona a muliéribus incípiant, et//quæ per uníus deceptiónem périit, duábus certátim præconántibus mundo vita//reddátur.
RESPONSORIUM
(Lc 1, 48-50)
℟.//Beátam me dicent omnes generatiónes:
*//Quia fecit mihi Dóminus magna//qui potens est et sanctum nomen eius.
℣.//Et misericórdia eius in progénies et progénies timéntibus eum.
*//Quia fecit//mihi Dóminus magna qui potens est et sanctum nomen eius.
Oratio
Deus, qui hóminem delápsum in mortem conspíciens, Unigéniti tui advéntu//redímere voluísti, præsta, quǽsumus, ut qui húmili eius incarnatiónem devotióne//faténtur, ipsíus étiam Redemptóris consórtia mereántur. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
51, 1-11
Salus filiis Abrahæ promittitur
[1]//Audíte me, qui sequímini iustítiam, qui quǽritis Dóminum; atténdite ad//petram, unde excísi estis, et ad cavérnam laci, de qua præcísi estis.///[2]//Atténdite ad Abraham patrem vestrum et ad Saram, quæ péperit vos; quia//unum vocávi eum et benedíxi ei et multiplicávi eum.///[3]//Consolátur enim Dóminus Sion, consolátur omnes ruínas eius; et ponit//desértum eius quasi Eden et solitúdinem eius quasi hortum Dómini. Gáudium et//lætítia inveniétur in ea, gratiárum actio et vox laudis.///[4]//Atténdite ad me, pópule meus, et, natiónes, me audíte, quia lex a me éxiet,//et iudícium meum in lucem populórum státuam.//[5]//Prope est iustítia mea, egréssa//est salus mea, et bráchia mea pópulos iudicábunt; in me ínsulæ sperábunt et ad//bráchium meum atténdent.///[6]//Leváte in cælum óculos vestros et inspícite in terram deórsum, quia cæli//sicut fumus liquéscent, et terra sicut vestiméntum atterétur, et habitatóres eius//sicut hæc interíbunt. Salus autem mea in sempitérnum erit, et iustítia mea non//defíciet.///[7]//Audíte me, qui scitis iustítiam, pópule, in cuius corde est lex mea: nolíte//timére oppróbrium hóminum et blasphémias eórum ne metuátis.//[8]//Sicut enim//vestiméntum sic cómedet eos vermis, et sicut lanam sic devorábit eos tínea;//iustítia autem mea in sempitérnum erit et salus mea in generatiónes//generatiónum.///[9]//Consúrge, consúrge, indúere fortitúdinem, bráchium Dómini; consúrge sicut//in diébus antíquis, in generatiónibus sæculórum. Numquid non tu percussísti//Rahab, vulnerásti dracónem?//[10]//Numquid non tu siccásti mare, aquam abýssi//veheméntis, qui posuísti profúndum maris viam, ut transírent liberáti?///[11]//Et redémpti a Dómino reverténtur et vénient in Sion laudántes; et lætítia//sempitérna super cápita eórum, gáudium et lætítiam obtinébunt; fúgiet dolor et//gémitus.
RESPONSORIUM
(Cf. Is 51, 4-5; 35, 10)
℟.//Atténdite ad me, pópule meus et tribus mea, me audíte;
*//Prope est Iustus//meus, egréssus est Salvátor meus.
℣.//Et nunc qui redémpti sunt a Dómino reverténtur et vénient in Sion//laudántes.
*//Prope est Iustus meus, egréssus est Salvátor meus.
LECTIO ALTERA
Ex Tractátu sancti Hippólyti presbýteri Contra hǽresim Noéti
(Cap. 9-12: PG 10, 815-819)
Manifestatio sacramenti absconditi
Unus Deus est, quem non aliúnde, fratres, agnóscimus, quam ex sanctis//Scriptúris. Quæcúmque ergo divínæ Scriptúræ prǽdicant, sciámus; et//quæcúmque docent, cognoscámus: et sicut Pater vult credi, sic credámus; et sicut//vult Fílium glorificári, sic glorificémus; et sicut vult donári Spíritum Sanctum,//sic accipiámus. Non secúndum própriam voluntátem, neque secúndum próprium//sensum, neque vim inferéntes iis quæ a Deo data sunt; sed quómodo ipse per//sanctas Scriptúras docére vóluit, sic intellegámus.///Deus, solus cum esset, nihílque sibi coǽvum habéret, vóluit mundum//effícere. Et mundum cógitans ac volens et dicens effécit; continuóque éxstitit ei//factus sicut vóluit, et sicut vóluit, perfécit. Satis ígitur nobis est scire solum, nihil//esse Deo coǽvum. Nihil erat præter ipsum; ipse solus, multus erat. Nec enim//erat sine ratióne, sine sapiéntia, sine poténtia, sine consílio. Omnia erant in eo://ipse erat ómnia. Quando vóluit, et quómodo vóluit, osténdit Verbum suum//tempóribus apud eum definítis; per quod ómnia fecit.///Quod Verbum cum in se habéret, essétque mundo creáto inaspectábile, fecit//aspectábile, emíttens priórem vocem; et lumen ex lúmine génerans, deprómpsit//ipsi creatúræ Dóminum, sensum suum; et qui prius ipsi tantum erat visíbilis,//mundo autem invisíbilis, hunc visíbilem facit, ut mundus, cum eum qui appáruit//vidéret, salvus fíeri posset.///Hoc vero mens est, quod pródiens in mundum, osténsum est puer Dei.//Omnia ígitur per ipsum, ipse autem solus ex Patre.///Hic autem dedit legem et prophétas; et dando coégit hos per Spíritum//Sanctum loqui, ut accipiéntes virtútis patérnæ inspiratiónem, consílium et//voluntátem Patris nuntiárent.///Factum est ígitur maniféstum Verbum, sicut ait beátus Ioánnes. Répetit enim//summátim quæ a prophétis dicta sunt, demónstrans hoc esse Verbum per quod//ómnia facta sunt. Sic enim ait://*In princípio erat Verbum et Verbum erat apud//*Deum et Deus erat Verbum. Omnia per ipsum facta sunt et sine ipso factum est//*nihil//. Et infra ait://*Mundus per ipsum factus est et mundus eum non cognóvit. In//*própria venit et sui eum non recepérunt.
RESPONSORIUM
(Cf. Is 9, 5. 6; Lc 1, 32; Io 1, 4)
℟.//Nascétur nobis párvulus et vocábitur Deus fortis:
*//Ipse sedébit super//thronum David patris sui et imperábit: cuius potéstas super úmerum eius.
℣.//In ipso vita erat et vita erat lux hóminum.
*//Ipse sedébit super thronum//David patris sui et imperábit: cuius potéstas super úmerum eius.
Oratio
Grátiam tuam, quǽsumus, Dómine, méntibus nostris infúnde, ut, qui, Angelo//nuntiánte, Christi Fílii tui incarnatiónem cognóvimus, per passiónem eius et//crucem ad resurrectiónis glóriam perducámur. Per Dóminum.
DIE 24 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 17 — 52, 1-2. 7-10
Ierusalem evangelizatur
[51,17]//Eleváre, eleváre, consúrge, Ierúsalem, quæ bibísti de manu Dómini//cálicem iræ eius; póculum sopóris bibísti, epotásti.//[18]//Non est qui susténtet eam ex//ómnibus fíliis, quos génuit; et non est qui apprehéndat manum eius ex ómnibus//fíliis, quos enutrívit.///[19]//Duo sunt quæ occurrérunt tibi; quis contristábitur super te? Vástitas et//contrítio et fames et gládius; quis consolábitur te?//[20]//Fílii tui defecérunt, iácent in//cápite ómnium viárum sicut oryx illaqueátus, pleni indignatióne Dómini,//increpatióne Dei tui.///[21]//Idcírco audi hoc, paupércula et ébria, sed non a vino.//[22]//Hæc dicit dominátor//tuus, Dóminus et Deus tuus, qui conténdit pro pópulo suo:///«Ecce tuli de manu tua cálicem sopóris, póculum indignatiónis meæ; non//adícies, ut bibas illum ultra.//[23]//Et ponam illum in manu eórum, qui te//humiliavérunt et dixérunt tibi: “Incurváre, ut transeámus”; et ponébas ut terram//dorsum tuum et quasi viam transeúntibus».///[52,1]//Consúrge, consúrge, indúere fortitúdine tua, Sion; indúere vestiméntis//glóriæ tuæ, Ierúsalem, cívitas sanctitátis, quia non adíciet ultra ut pertránseat per//te incircumcísus et immúndus.///[2]//Excútere de púlvere, consúrge, captíva Ierúsalem; solve víncula colli tui,//captíva fília Sion.///[7]//Quam pulchri super montes pedes annuntiántis, prædicántis pacem,//annuntiántis bonum, prædicántis salútem, dicéntis Sion: «Regnávit Deus tuus!».//[8]//Vox speculatórum tuórum: levavérunt vocem, simul exsultábunt, quia óculo ad//óculum vidébunt, cum redíerit Dóminus ad Sion.///[9]//Gaudéte et exsultáte simul, desérta Ierúsalem, quia consolátus est Dóminus//pópulum suum, redémit Ierúsalem.//[10]//Nudávit Dóminus bráchium sanctum suum//in óculis ómnium géntium; et vidébunt omnes fines terræ salutáre Dei nostri.
RESPONSORIUM
(Cf. Ex 19, 10. 11; Deut 7, 15; Dan 9, 24)
℟.//Sanctificámini, fílii Israel, dicit Dóminus: die enim crástina descéndet//Dóminus,
*//Et áuferet a vobis omnem languórem.
℣.//Crástina die delébitur iníquitas terræ et regnábit super nos Salvátor//mundi.
*//Et áuferet a vobis omnem languórem.
LECTIO ALTERA
Ex Sermónibus sancti Augustíni epíscopi
(Sermo 185: PL 38, 997-999)
Veritas de terra orta est et iustitia de cælo prospexit
Expergíscere, homo: pro te Deus factus est homo.//*Surge, qui dormis, et//*exsúrge a mórtuis, et illuminábit te Christus//. Pro te, inquam, Deus factus est//homo.///In ætérnum mórtuus esses, nisi in témpore natus esset. Numquam liberaréris//a carne peccáti, nisi suscepísset similitúdinem carnis peccáti. Perpétua te//possidéret miséria, nisi fíeret hæc misericórdia. Non revixísses, nisi tuæ morti//convenísset. Defecísses, nisi subvenísset. Perísses, nisi venísset.///Celebrémus læti nostræ salútis et redemptiónis advéntum. Celebrémus//festum diem, quo magnus et ætérnus dies ex magno et ætérno die venit in hunc//nostrum tam brevem temporálem diem.///Hic//*est nobis factus iustítia et sanctificátio et redémptio: ut, quemádmodum//*scriptum est: Qui gloriátur, in Dómino gloriétur.///*Véritas ergo de terra orta est//: Christus qui dixit://*Ego sum véritas//, de Vírgine//natus est.//*Et iustítia de cælo prospéxit//: quóniam credens in eum qui natus est,//non homo a se ipso, sed a Deo iustificátus est.///*Véritas de terra orta est://quia//*Verbum caro factum est.////*Et iustítia de cælo//*prospéxit//: quia//*omne datum óptimum et omne donum perféctum desúrsum est//.///*Véritas de terra orta est//, caro de María.//*Et iustítia de cælo prospéxit//: quia//*non potest homo accípere quidquam, nisi fúerit ei datum de cælo.///*Iustificáti ex fide, pacem habeámus ad Deum://quia//*iustítia et pax osculátæ//*sunt ínvicem. Per Dóminum nostrum Iesum Christum://quia//*Véritas de terra orta//*est//.//*Per quem et accéssum habémus in grátiam istam, in qua stamus, et//*gloriámur in spe glóriæ Dei//. Non ait: «glóriæ nostræ»; sed,//*glóriæ Dei//: quia//*iustítia//non de nobis procéssit, sed//*de cælo prospéxit//. Ergo//*qui gloriátur//, non in//se, sed//*in Dómino gloriétur//.///Hinc enim et nato ex Vírgine Dómino præcónium vocis angélicæ factum est://*Glória in excélsis Deo et in terra pax homínibus bonæ voluntátis//.///In terra enim pax unde, nisi quia//*Véritas de terra orta est//, id est, Christus de//carne natus est? Et//*ipse est pax nostra qui fecit útraque unum://ut essémus//hómines bonæ voluntátis, suáviter conéxi vínculo unitátis.///In hac ígitur grátia gaudeámus, ut sit glória nostra testimónium consciéntiæ//nostræ: ubi non in nobis, sed in Dómino gloriémur. Hinc enim dictum est,//*Glória//*mea et exáltans caput meum//. Nam quæ maior grátia Dei nobis pótuit illucéscere,//quam ut, habens unigénitum Fílium, fáceret eum hóminis Fílium, atque ita//vicíssim hóminis fílium fáceret Dei fílium?///Quære méritum, quære causam, quære iustítiam; et vide utrum invénias nisi//grátiam.
RESPONSORIUM
(Is 11, 1. 5. 2)
℟.//Egrediétur virga de stirpe Iesse et flos de radíce eius ascéndet:
*//Et erit//iustítia cíngulum lumbórum eius et fides cinctórium renum eius.
℣.//Et requiéscet super eum Spíritus Dómini: spíritus sapiéntiæ et intelléctus,//spíritus consílii et fortitúdinis.
*//Et erit iustítia cíngulum lumbórum eius et fides//cinctórium renum eius.
Oratio
Festína, quǽsumus, ne tardáveris, Dómine Iesu, ut advéntus tui//consolatiónibus sublevéntur, qui in tua pietáte confídunt. Qui vivis.
IN NATIVITATE DOMINI
Ad Officium lectionis
LECTIO PRIOR
De libro Isaíæ prophétæ
11, 1-10
Radix Iesse
æc dicit Dóminus Deus://[1]//Egrediétur virga de stirpe Iesse//et flos de radíce eius ascéndet;//[2]//et requiéscet super eum spíritus Dómini://spíritus sapiéntiæ et intelléctus,//spíritus consílii et fortitúdinis,//spíritus sciéntiæ et timóris Dómini;//[3]//et delíciæ eius in timóre Dómini.//Non secúndum visiónem oculórum iudicábit//neque secúndum audítum áurium decérnet;//[4]//sed iudicábit in iustítia páuperes//et decérnet in æquitáte pro mansuétis terræ;//et percútiet terram virga oris sui//et spíritu labiórum suórum interfíciet ímpium.//[5]//Et erit iustítia cíngulum lumbórum eius,//et fides cinctórium renum eius.//[6]//Habitábit lupus cum agno,//et pardus cum hædo accubábit;//vítulus et leo simul saginabúntur,//et puer párvulus minábit eos.//[7]//Vítula et ursus pascéntur,//simul accubábunt cátuli eórum;//et leo sicut bos cómedet páleas.//[8]//Et ludet infans ab úbere//super forámine áspidis;//et in cavérnam réguli,//qui ablactátus fúerit, manum suam mittet.//[9]//Non nocébunt et non occídent//in univérso monte sancto meo,//quia plena erit terra sciéntia Dómini,//sicut aquæ mare opériunt.//[10]//In die illa radix Iesse//stat in signum populórum;//ipsam gentes requírent,//et erit sedes eius gloriósa.
RESPONSORIUM

℟.//Hódie nobis cælórum Rex de Vírgine nasci dignátus est, ut hóminem//pérditum ad cæléstia regna revocáret:
*//Gaudet exércitus angelórum: quia salus//ætérna humáno géneri appáruit.
℣.//Glória in excélsis Deo et in terra pax homínibus bonæ voluntátis.
*//Gaudet//exércitus angelórum: quia salus ætérna humáno géneri appáruit.
LECTIO ALTERA
Ex Sermónibus sancti Leónis Magni papæ
(Sermo 1 in Nativitate Domini, 1-3: PL 54, 190-193)
Agnosce, o christiane, dignitatem tuam!
Salvátor noster, dilectíssimi, hódie natus est, gaudeámus. Neque enim locum//fas est ibi esse tristítiæ, ubi natális est vitæ; quæ, consúmpto mortalitátis timóre,//nobis íngerit de promíssa æternitáte lætítiam.///Nemo ab huius alacritátis participatióne secérnitur, una cunctis lætítiæ//commúnis est rátio: quia Dóminus noster, peccáti mortísque destrúctor, sicut//nullum a reátu líberum répperit, ita liberándis ómnibus venit. Exsúltet sanctus,//quia propínquat ad palmam. Gáudeat peccátor, quia invitátur ad véniam.//Animétur gentílis, quia vocátur ad vitam.///Dei namque Fílius secúndum plenitúdinem témporis, quam divíni consílii//inscrutábilis altitúdo dispósuit, reconciliándam auctóri suo natúram géneris//assúmpsit humáni, ut invéntor mortis diábolus, per ipsam qua vícerat, vincerétur.///Ab exsultántibus ergo ángelis, nascénte Dómino,//*Glória in excélsis Deo//cánitur, et//*pax in terra bonæ voluntátis homínibus//nuntiátur. Vident enim//cæléstem Ierúsalem ex ómnibus mundi géntibus fabricári: de quo inenarrábili//divínæ pietátis ópere, quantum lætári debet humílitas hóminum, cum tantum//gáudeat sublímitas angelórum?///Agámus ergo, dilectíssimi, grátias Deo Patri, per Fílium eius, in Spíritu//Sancto, qui propter multam misericórdiam suam, qua diléxit nos, misértus est//nostri;//*et cum essémus mórtui peccátis, convivificávit nos Christo//, ut essémus in//ipso nova creatúra, novúmque figméntum.///Deponámus ergo véterem hóminem cum áctibus suis; et adépti//participatiónem generatiónis Christi, carnis renuntiémus opéribus.///Agnósce, o christiáne, dignitátem tuam, et, divínæ consors factus natúræ,//noli in véterem vilitátem degéneri conversatióne redíre. Meménto cuius cápitis et//cuius córporis sis membrum. Reminíscere quia érutus de potestáte tenebrárum,//translátus es in Dei lumen et regnum.///Per baptísmatis sacraméntum Spíritus Sancti factus es templum: noli tantum//habitatórem pravis de te áctibus effugáre, et diáboli te íterum subícere servitúti://quia prétium tuum sanguis est Christi.
RESPONSORIUM

℟.//Hódie nobis de cælo pax vera descéndit:
*//Hódie per totum mundum//mellíflui facti sunt cæli.
℣.//Hódie illúxit dies redemptiónis novæ, præparatiónis antíquæ, felicitátis//ætérnæ.
*//Hódie per totum mundum mellíflui facti sunt cæli.
Oratio
Deus, qui humánæ substántiæ dignitátem et mirabíliter condidísti et//mirabílius reformásti, da, quǽsumus, nobis eius divinitátis esse consórtes, qui//humanitátis nostræ fíeri dignátus est párticeps. Qui tecum vivit.
DIE 26 DECEMBRIS
Ad Officium lectionis
LECTIO PRIOR
De libro Actuum Apostolórum
6, 8 — 7, 1-2. 44-60 — 8, 1
Martyrium Stephani
[6,8]//Stéphanus plenus grátia et virtúte faciébat prodígia et signa magna in//pópulo.//[9]//Surrexérunt autem quidam de synagóga, quæ appellátur Libertinórum et//Cyrenénsium et Alexandrinórum et eórum, qui erant a Cilícia et Asia,//disputántes cum Stéphano,//[10]//et non póterant resístere sapiéntiæ et Spirítui, quo//loquebátur.//[11]//Tunc submisérunt viros, qui dícerent: «Audívimus eum dicéntem//verba blasphéma in Móysen et Deum»;//[12]//et commovérunt plebem et senióres et//scribas, et concurréntes rapuérunt eum et adduxérunt in concílium//[13]//et statuérunt//testes falsos dicéntes: «Homo iste non cessat loqui verba advérsus locum//sanctum et legem;//[14]//audívimus enim eum dicéntem quóniam Iesus Nazarénus hic//déstruet locum istum et mutábit consuetúdines, quas trádidit nobis Móyses».///[15]//Et intuéntes eum omnes, qui sedébant in concílio, vidérunt fáciem eius//tamquam fáciem ángeli.///[7,1]//Dixit autem princeps sacerdótum: «Si hæc ita se habent?».//[2]//Qui ait: «Viri//fratres et patres, audíte.///[44]//Tabernáculum testimónii erat pátribus nostris in desérto, sicut dispósuit, qui//loquebátur ad Móysen, ut fáceret illud secúndum formam, quam víderat;//[45]//quod//et induxérunt suscipiéntes patres nostri cum Iesu in possessiónem géntium, quas//éxpulit Deus a fácie patrum nostrórum, usque in diébus David,//[46]//qui invénit//grátiam ante Deum et pétiit, ut inveníret tabernáculum dómui Iacob.//[47]//Sálomon//autem ædificávit illi domum.//[48]//Sed non Altíssimus in manufáctis hábitat, sicut//prophéta dicit://[49]//*“Cælum mihi thronus est,//*terra autem scabéllum pedum meórum.//*Quam domum ædificábitis mihi, dicit Dóminus,//*aut quis locus requietiónis meæ?//[50]//*Nonne manus mea fecit hæc ómnia?”//.///[51]//Duri cervíce et incircumcísi córdibus et áuribus, vos semper Spirítui Sancto//resístitis, sicut patres vestri et vos.//[52]//Quem prophetárum non sunt persecúti patres//vestri? Et occidérunt eos, qui prænuntiábant de advéntu Iusti, cuius vos nunc//proditóres et homicídæ fuístis,//[53]//qui accepístis legem in dispositiónibus//angelórum et non custodístis».///[54]//Audiéntes autem hæc, dissecabántur córdibus suis et stridébant déntibus in//eum.//[55]//Cum autem esset plenus Spíritu Sancto, inténdens in cælum vidit glóriam//Dei et Iesum stantem a dextris Dei//[56]//et ait: «Ecce vídeo cælos apértos et Fílium//hóminis a dextris stantem Dei».//[57]//Exclamántes autem voce magna continuérunt//aures suas et ímpetum fecérunt unanímiter in eum//[58]//et eiciéntes extra civitátem//lapidábant. Et testes deposuérunt vestiménta sua secus pedes adulescéntis, qui//vocabátur Saulus.//[59]//Et lapidábant Stéphanum invocántem et dicéntem: «Dómine//Iesu, súscipe spíritum meum».//[60]//Pósitis autem génibus clamávit voce magna://«Dómine, ne státuas illis hoc peccátum»; et cum hoc dixísset, obdormívit.///[8,1]//Saulus autem erat conséntiens neci eius.
RESPONSORIUM

℟.//Stéphanus, servus Dei, quem lapidábant Iudǽi, vidit cælos apértos: vidit et//introívit:
*//Beátus homo, cui cæli patébant.
℣.//Cum ígitur saxórum crepitántium túrbine quaterétur, inter æthéreos aulæ//cæléstis sinus divína ei cláritas fulsit.
*//Beátus homo, cui cæli patébant.
LECTIO ALTERA
Ex Sermónibus sancti Fulgéntii Ruspénsis epíscopi
(Sermo 3, 1-3. 5-6: CCL 91 A, 905-909)
Arma caritatis
Heri celebrávimus temporálem sempitérni regis nostri natálem; hódie//celebrámus triumphálem mílitis passiónem.///Heri enim Rex noster, trábea carnis indútus, de aula úteri virginális//egrédiens, visitáre dignátus est mundum; hódie miles, de tabernáculo córporis//éxiens, triumphátor migrávit ad cælum.///Rex noster, cum sit altíssimus, pro nobis húmilis venit, sed inánis veníre non//pótuit. Magnum quippe donatívum suis milítibus áttulit, quo eos non solum//copióse ditávit, sed étiam ad certándum invictíssime confortávit. Attulit namque//donum caritátis, quæ perdúceret hómines ad consórtium deitátis.///Quod ergo áttulit, erogávit; nec sibi áliquid mínuit, sed mirabíliter et suórum//fidélium paupériem ditávit et indeficiéntibus thesáuris plenus ipse permánsit.///Cáritas ergo, quæ ad terram de cælo depósuit Christum, ipsa Stéphanum de//terris elevávit ad cælum. Cáritas, quæ præcéssit in rege, ipsa subsequénter//refúlsit in mílite.///Stéphanus ergo, ut nóminis sui corónam meruísset accípere, caritátem pro//armis habébat et per ipsam ubíque vincébat. Per caritátem Dei sæviéntibus//Iudǽis non cessit, per caritátem próximi pro lapidántibus intercéssit. Per//caritátem arguébat errántes, ut corrigeréntur; per caritátem pro lapidántibus//orábat, ne puniréntur.///Caritátis virtúte subníxus, vicit Saulum crudéliter sæviéntem et, quem hábuit//in terra persecutórem, in cælo méruit habére consórtem. Ipsa sancta et indeféssa//cáritas desiderábat orándo acquírere, quos nequívit monéndo convértere.///Et ecce nunc Paulus cum Stéphano lætátur, cum Stéphano Christi claritáte//perfrúitur, cum Stéphano exsúltat, cum Stéphano regnat. Quo enim præcéssit//Stéphanus, trucidátus lapídibus Pauli, illuc secútus est Paulus, adiútus//oratiónibus Stéphani.///Quam vera vita, fratres mei, ubi non Paulus de Stéphani occisióne//confúnditur, sed Stéphanus de Pauli consórtio gratulátur, quóniam cáritas in//utróque lætátur. Cáritas quippe in Stéphano superávit sævítiam Iudæórum,//cáritas in Paulo coopéruit multitúdinem peccatórum, cáritas in utróque páriter//regnum méruit possidére cælórum.///Cáritas est ígitur ómnium fons et orígo bonórum, munímen egrégium, via//quæ ducit ad cælum. In caritáte qui ámbulat, nec erráre póterit, nec timére. Ipsa//dírigit, ipsa prótegit, ipsa perdúcit.///Quocírca, fratres, quóniam scalam caritátis constítuit Christus, per quam ad//cælum omnis possit conscéndere christiánus, puram caritátem fórtiter retinéte,//ipsam vobis ínvicem exhibéte et in ea proficiéndo conscéndite.
RESPONSORIUM

℟.//Hestérna die Dóminus natus est in terris, ut Stéphanus nascerétur in cælis;//ingréssus est in mundum,
*//Ut Stéphanus ingrederétur in cælum.
℣.//Heri rex noster, trábea carnis indútus, de aula úteri virginális egrédiens,//visitáre dignátus est mundum.
*//Ut Stéphanus ingrederétur in cælum.
Oratio
Da nobis, quǽsumus, Dómine, imitári quod cólimus, ut discámus et inimícos//dilígere, quia eius natalícia celebrámus, qui novit étiam pro persecutóribus//exoráre. Per Dóminum.
DIE 27 DECEMBRIS
Ad Officium lectionis
LECTIO PRIOR
De Epístola prima beáti Ioánnis apóstoli
1, 1 — 2, 3
Verbum vitæ et lux Dei
[1,1]//Quod fuit ab inítio, quod audívimus, quod vídimus óculis nostris, quod//perspéximus, et manus nostræ contrectavérunt de verbo vitæ//[2]//— et vita appáruit,//et vídimus et testámur et annuntiámus vobis vitam ætérnam, quæ erat coram//Patre et appáruit nobis —//[3]//quod vídimus et audívimus, annuntiámus et vobis, ut//et vos communiónem habeátis nobíscum. Commúnio autem nostra est cum Patre//et cum Fílio eius Iesu Christo.//[4]//Et hæc scríbimus nos, ut gáudium nostrum sit//plenum.//[5]//Et hæc est annuntiátio, quam audívimus ab eo et annuntiámus vobis,//quóniam Deus lux est, et ténebræ in eo non sunt ullæ.///[6]//Si dixérimus quóniam communiónem habémus cum eo et in ténebris//ambulámus, mentímur et non fácimus veritátem;//[7]//si autem in luce ambulémus,//sicut ipse est in luce, communiónem habémus ad ínvicem, et sanguis Iesu Fílii//eius mundat nos ab omni peccáto.///[8]//Si dixérimus quóniam peccátum non habémus, nosmetípsos sedúcimus, et//véritas in nobis non est.//[9]//Si confiteámur peccáta nostra, fidélis est et iustus, ut//remíttat nobis peccáta et emúndet nos ab omni iniustítia.//[10]//Si dixérimus quóniam//non peccávimus, mendácem fácimus eum, et verbum eius non est in nobis.///[2,1]//Filíoli mei, hæc scribo vobis, ut non peccétis. Sed si quis peccáverit,//advocátum habémus ad Patrem, Iesum Christum iustum;//[2]//et ipse est propitiátio//pro peccátis nostris, non pro nostris autem tantum sed étiam pro totíus mundi.///[3]//Et in hoc cognóscimus quóniam nóvimus eum: si mandáta eius servémus.
RESPONSORIUM
(1 Io 1, 2. 4; Io 20, 31)
℟.//Annuntiámus vobis vitam ætérnam, quæ erat coram Patre et appáruit//nobis; et hæc scríbimus nos,
*//Et gáudium nostrum sit plenum.
℣.//Hæc scripta sunt, ut credátis quia Iesus est Christus Fílius Dei; et ut,//credéntes, vitam habeátis in nómine eius.
*//Et gáudium nostrum sit plenum.
LECTIO ALTERA
Ex Tractátibus sancti Augustíni epíscopi in Epístolam Ioánnis
(Tract. 1, 1. 3: PL 35, 1978. 1980)
Manifestata est ipsa Vita in carne
*Quod erat ab inítio, quod audívimus et quod vídimus óculis nostris et manus//*nostræ tractavérunt de Verbo vitæ//. Quis est qui mánibus tractat Verbum, nisi//quia//*Verbum caro factum est et habitávit in nobis?///Hoc autem Verbum, quod caro factum est, ut mánibus tractarétur, cœpit esse//caro ex vírgine María: sed non tunc cœpit Verbum, quia//*quod erat ab inítio//dixit.//Vidéte si non attestátur Epístola sua Evangélio suo, ubi modo audístis.//*In//*princípio erat Verbum et Verbum erat apud Deum.///Forte de Verbo vitæ sic quisque accípiat quasi locutiónem quandam de//Christo, non ipsum corpus Christi, quod mánibus tractátum est. Vidéte quid//sequátur://*Et ipsa vita manifestáta est//. Christus ergo Verbum vitæ.///Et unde manifestáta est? Erat enim ab inítio, sed non erat manifestáta//homínibus: manifestáta autem erat ángelis vidéntibus et tamquam pane suo//cibántibus. Sed quid ait Scriptúra?//*Panem angelórum manducávit homo.///Ergo manifestáta est ipsa Vita in carne; quia in manifestatióne pósita est, ut//res, quæ solo corde vidéri potest, viderétur et óculis, ut corda sanáret. Solo enim//corde vidétur Verbum: caro autem et óculis corporálibus vidétur. Erat unde//viderémus carnem, sed non erat unde viderémus Verbum: factum est Verbum//caro, quam vidére possémus, et sanarétur in nobis unde Verbum viderémus.///*Et testes,//inquit,//*sumus; et annuntiámus vobis vitam ætérnam, quæ erat apud//*Patrem et manifestáta est in nobis//, hoc est: manifestáta est inter nos; quod//apértius dicerétur, manifestáta est nobis.///*Quæ ergo vídimus et audívimus, nuntiámus vobis.//Inténdat cáritas vestra://*quæ ergo vídimus et audívimus, nuntiámus vobis//. Illi vidérunt ipsum Dóminum//præséntem in carne, et audiérunt verba ex ore Dómini, et annuntiavérunt nobis.//Et nos ergo audívimus, sed non vídimus.///Minus ergo sumus felíces quam illi qui vidérunt et audiérunt? Et quómodo//adiúngit://*Ut et vos societátem habeátis nobíscum?//Illi vidérunt, nos non vídimus,//et tamen sócii sumus; quia fidem commúnem tenémus.///*Et socíetas nostra sit cum Deo Patre et Iesu Christo Fílio eius. Et hæc//,//inquit,//*scríbimus vobis, ut gáudium vestrum sit plenum//. Plenum gáudium dicit in//ipsa societáte, in ipsa caritáte, in ipsa unitáte.
RESPONSORIUM

℟.//Iste est Ioánnes, qui supra pectus Dómini in cena recúbuit:
*//Beátus//apóstolus, cui reveláta sunt secréta cæléstia.
℣.//Fluénta Evangélii de ipso sacri domínici péctoris fonte potávit.
*//Beátus//apóstolus, cui reveláta sunt secréta cæléstia.
Oratio
Deus, qui per beátum apóstolum Ioánnem Verbi tui nobis arcána reserásti,//præsta, quǽsumus, ut, quod ille nostris áuribus excellénter infúdit, intellegéntiæ//competéntis eruditióne capiámus. Per Dóminum.
DIE 28 DECEMBRIS
Ad Officium lectionis
LECTIO PRIOR
De libro Exodi
1, 8-16. 22
Cædes infantium Hebræorum in Ægypto
In diébus illis://[8]//Surréxit rex novus super Ægýptum, qui ignorábat Ioseph;//[9]//et//ait ad pópulum suum: «Ecce, pópulus filiórum Israel multus et fórtior nobis est://[10]//veníte, prudénter agámus cum eo, ne forte multiplicétur; et, si ingrúerit contra//nos bellum, addátur inimícis nostris, expugnatísque nobis, egrediátur de terra».//[11]//Præpósuit ítaque eis magístros óperum, ut afflígerent eos onéribus;//ædificaverúntque urbes promptuárias pharaóni, Phithom et Ramésses.//[12]//Quantóque opprimébant eos, tanto magis multiplicabántur et crescébant.//[13]//Formidaverúntque fílios Israel Ægýptii et in servitútem redegérunt eos//[14]//atque//ad amaritúdinem perducébant vitam eórum opéribus duris luti et láteris omníque//famulátu, quo in terræ opéribus premebántur.///[15]//Dixit autem rex Ægýpti obstetrícibus Hebræórum, quarum una vocabátur//Sephra, áltera Phua,//[16]//præcípiens eis: «Quando obstetricábitis Hebrǽas, et partus//tempus advénerit, si másculus fúerit, interfícite eum; si fémina, reserváte».///[22]//Præcépit ergo phárao omni pópulo suo dicens: «Quidquid masculíni sexus//natum fúerit, in flumen proícite; quidquid femínei, reserváte».
RESPONSORIUM
(Is 65, 19; Ap 21, 4. 5)
℟.//Gaudébo in pópulo meo:
*//Non audiétur in eo ultra vox fletus et vox//clamóris.
℣.//Mors ultra non erit, neque luctus, neque clamor, neque dolor. Ecce nova//fácio ómnia.
*//Non audiétur in eo ultra vox fletus et vox clamóris.
LECTIO ALTERA
Ex Sermónibus sancti Quodvultdéus epíscopi
(Sermo 2 de Symbolo: PL 40, 655)
Necdum loquuntur et Christum confitentur
Náscitur infans parvus, Rex magnus. Adducúntur de longínquo magi;//véniunt ut adórent adhuc in præsépi iacéntem, sed in cælo et in terra regnántem.//Annuntiántibus magis Regem natum, turbátur Heródes, et ne regnum perdat, vult//eum occídere, in quem si créderet, et hic secúrus, et in illa vita sine fine regnáret.///Quid times, Heródes, quia audis Regem natum? Non venit ille ut te exclúdat,//sed ut diábolum vincat. Sed tu hæc non intéllegens turbáris et sævis; et ut perdas//unum quem quæris, per tot infántium mortes effíceris crudélis.///Non te ulla píetas plangéntium matrum, aut lugéntium patrum fúnera//filiórum, non mugítus et gémitus révocat infántium. Necas párvulos córpore,//quia te necat timor in corde; et putas, si hoc quod cupis impléveris, diu te posse//vívere, cum ipsam Vitam quæras occídere.///Ille autem fons grátiæ, parvus et magnus, qui in præsépi iacet, thronum tuum//terret: agit per te nesciéntem causas suas, et a captivitáte diáboli ánimas líberat.//Suscépit fílios inimicórum in númerum adoptatórum.///Moriúntur párvuli pro Christo nesciéntes, paréntes plangunt mártyres//moriéntes: ille, nondum loquéntes, idóneos suos éfficit testes. Ecce quómodo//regnat, qui sic regnáre vénerat. Ecce iam líberat liberátor, et salútem præstat//salvátor.///Sed tu, Heródes, nésciens hoc, turbáris et sævis; et dum contra párvulum//sævis, iam illi obséquium præbes, et nescis.///O magnum donum grátiæ! Quibus eórum méritis prǽstitum est ut sic//víncerent infántes? Necdum loquúntur, et Christum confiténtur. Necdum mótibus//membrórum valent suscípere pugnam, et victóriæ iam éfferunt palmam.
RESPONSORIUM
(Cf. Ap 5, 14; 4, 10; 7, 11)
℟.//Adoravérunt vivéntem in sǽcula sæculórum.
*//Mitténtes corónas suas ante//thronum Dómini Dei sui.
℣.//Et cecidérunt in conspéctu throni in fácies suas: et benedixérunt vivéntem//in sǽcula sæculórum.
*//Mitténtes corónas suas ante thronum Dómini Dei sui.
Oratio
Deus, cuius hodiérna die præcónium Innocéntes mártyres non loquéndo, sed//moriéndo conféssi sunt, da, quǽsumus, ut fidem tuam, quam lingua nostra//lóquitur, étiam móribus vita fateátur. Per Dóminum.
DIE 29 DECEMBRIS
Ad Officium lectionis
LECTIO PRIOR
Incipit Epístola beáti Pauli apóstoli ad Colossénses
1, 1-14
Gratiarum actio et precatio
[1]//Paulus apóstolus Christi Iesu per voluntátem Dei et Timótheus frater//[2]//his,//qui sunt Colóssis, sanctis et fidélibus frátribus in Christo: grátia vobis et pax a//Deo Patre nostro.///[3]//Grátias ágimus Deo Patri Dómini nostri Iesu Christi semper pro vobis//orántes,//[4]//audiéntes fidem vestram in Christo Iesu et dilectiónem, quam habétis in//sanctos omnes,//[5]//propter spem, quæ repósita est vobis in cælis, quam ante audístis//in verbo veritátis evangélii,//[6]//quod pervénit ad vos, sicut et in univérso mundo est//fructíficans et crescens sicut et in vobis ex ea die, qua audístis et cognovístis//grátiam Dei in veritáte;//[7]//sicut didicístis ab Epáphra caríssimo consérvo nostro,//qui est fidélis pro nobis miníster Christi,//[8]//qui étiam manifestávit nobis//dilectiónem vestram in Spíritu.///[9]//Ideo et nos, ex qua die audívimus, non cessámus pro vobis orántes et//postulántes, ut impleámini agnitióne voluntátis eius in omni sapiéntia et//intelléctu spiritáli,//[10]//ut ambulétis digne Dómino per ómnia placéntes, in omni//ópere bono fructificántes et crescéntes in sciéntia Dei,//[11]//in omni virtúte confortáti//secúndum poténtiam claritátis eius in omnem patiéntiam et longanimitátem, cum//gáudio//[12]//grátias agéntes Patri,//qui idóneos vos fecit in partem sortis sanctórum in lúmine;//[13]//qui erípuit nos de potestáte tenebrárum//et tránstulit in regnum Fílii dilectiónis suæ,//[14]//in quo habémus redemptiónem,//remissiónem peccatórum.
RESPONSORIUM
(Col 1, 12. 13; Iac 1, 17)
℟.//Grátias agámus Deo Patri,
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
℣.//Omne datum óptimum et omne donum perféctum desúrsum est,//descéndens a Patre lúminum.
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
LECTIO ALTERA
Ex Sermónibus sancti Bernárdi abbátis
(Sermo 1 in Epiphania Domini, 1-2: PL 133, 141-143)
In plenitudine temporis venit et plenitudo divinitatis
Appáruit benígnitas et humánitas Salvatóris nostri Dei. Grátias Deo, per//quem sic abúndat consolátio nostra in hac peregrinatióne, in hoc exsílio, in hac//miséria.///Priúsquam apparéret humánitas, latébat benígnitas; síquidem et prius erat://nam et misericórdia Dómini ab ætérno est. Sed unde tanta agnósci póterat?//Promittebátur, sed non sentiebátur; unde et a multis non credebátur. Multifárie//quippe multísque modis loquebátur Dóminus in prophétis. Ego, ínquiens, cógito//cogitatiónes pacis et non afflictiónis. Sed quid respondébat homo, afflictiónem//séntiens, pacem nésciens? Quoúsque dícitis, Pax, pax, et non est pax? Propter//hoc ángeli pacis amáre flebant, dicéntes: Dómine, quis crédidit audítui nostro?//Sed nunc credant hómines vel vísui suo, quia testimónia Dei credibília facta sunt//nimis. Ut enim nec turbátum quidem óculum láteat, in sole pósuit tabernáculum//suum.///Ecce pax non promíssa, sed missa; non diláta, sed data; non prophetáta, sed//præsentáta. Ecce quasi saccum plenum misericórdia sua Deus Pater misit in//terram; saccum, inquam, in passióne concidéndum, ut effundátur quod in eo latet//prétium nostrum; saccum útique, etsi parvum, sed plenum. Párvulus síquidem//datus est nobis, sed in quo hábitat omnis plenitúdo divinitátis. Postquam enim//venit plenitúdo témporis, venit et plenitúdo divinitátis. Venit in carne, ut vel sic//carnálibus exhiberétur, ei apparénte humanitáte benígnitas agnoscerétur. Ubi//enim Dei innotéscit humánitas, iam benígnitas latére non potest. In quo enim//magis commendáre póterat benignitátem suam, quam suscipiéndo carnem//meam? Meam, inquam, non carnem Adam, id est non qualem ille hábuit ante//culpam.///Quid tantópere decláret eius misericórdiam, quam quod ipsam suscépit//misériam? Quid ita pietáte plenum, quam quod Dei Verbum propter nos factum//est fenum? Dómine, quid est homo quia réputas eum? aut quid appónis erga eum//cor tuum? Hinc atténdat homo quanta sit cura eius Deo; hinc sciat quid de eo//cógitet aut quid séntiat. Non intérroges, o homo, ea quæ páteris, sed quæ passus//est ille. Quanti te fecit, ex his quæ pro te factus est, agnósce, ut appáreat tibi//benígnitas eius ex humanitáte. Quanto enim minórem se fecit in humanitáte,//tanto maiórem exhíbuit in bonitáte; et quanto pro me vílior, tanto mihi cárior est.//Appáruit, inquit Apóstolus, benígnitas et humánitas Salvatóris nostri Dei. Magna//plane et manifésta benígnitas Dei et humánitas! et magnum benignitátis indícium//declarávit, qui humanitáti áddere nomen Dei curávit.
RESPONSORIUM
(Eph 1, 5; Rom 8, 29)
℟.//Prædestinávit nos Deus in adoptiónem filiórum per Iesum Christum in//ipsum,
*//Secúndum beneplácitum voluntátis suæ, in laudem glóriæ grátiæ suæ.
℣.//Quos præscívit, et prædestinávit confórmes fíeri imáginis Fílii sui.
*//Secúndum beneplácitum voluntátis suæ, in laudem glóriæ grátiæ suæ.
Oratio
Omnípotens et invisíbilis Deus, qui tuæ lucis advéntu mundi ténebras//effugásti, seréno vultu nos, quǽsumus, intuére, ut magnificéntiam nativitátis//Unigéniti tui dignis præcóniis collaudémus. Qui tecum vivit.
SANCTÆ FAMILIÆ IESU, MARIÆ ET IOSEPH
Ad Officium lectionis
LECTIO PRIOR
De Epístola beáti Pauli apóstoli ad Ephésios
5, 21 — 6, 4
De vita christiana in familia
Fratres://[5,21]//Subiécti ínvicem estóte in timóre Christi.//[22]//Mulíeres viris suis sicut//Dómino,//[23]//quóniam vir caput est mulíeris, sicut et Christus caput est ecclésiæ,//ipse salvátor córporis.//[24]//Sed ut ecclésia subiécta est Christo, ita et mulíeres viris//in ómnibus.///[25]//Viri, dilígite uxóres, sicut et Christus diléxit ecclésiam et seípsum trádidit//pro ea,//[26]//ut illam sanctificáret mundans lavácro aquæ in verbo,//[27]//ut exhibéret ipse//sibi gloriósam ecclésiam non habéntem máculam aut rugam aut áliquid//eiúsmodi, sed ut sit sancta et immaculáta.//[28]//Ita et viri debent dilígere uxóres suas//ut córpora sua. Qui suam uxórem díligit, seípsum díligit;//[29]//nemo enim umquam//carnem suam ódio hábuit, sed nutrit et fovet eam sicut et Christus ecclésiam,//[30]//quia membra sumus córporis eius.//[31]//Propter hoc relínquet homo patrem et//matrem et adhærébit uxóri suæ et erunt duo in carne una.//[32]//Mystérium hoc//magnum est; ego autem dico de Christo et ecclésia!//[33]//Verúmtamen et vos sínguli//unusquísque suam uxórem sicut seípsum díligat; uxor autem tímeat virum.///[6,1]//Fílii, obœdíte paréntibus vestris in Dómino, hoc enim est iustum.//[2]//Honóra//patrem tuum et matrem, quod est mandátum primum cum promissióne,//[3]//ut bene//sit tibi et sis longǽvus super terram.//[4]//Et, patres, nolíte ad iracúndiam provocáre//fílios vestros, sed educáte illos in disciplína et correptióne Dómini.
RESPONSORIUM
(Eph 6, 1-2. 3; Lc 2, 51)
℟.//Fílii, obœdíte paréntibus vestris in Dómino, hoc enim est iustum;
*//Honóra//patrem tuum et matrem tuam.
℣.//Descéndit Iesus cum María et Ioseph; et venit Názareth et erat súbditus//illis.
*//Honóra patrem tuum et matrem tuam.
LECTIO ALTERA
Ex Allocutiónibus Pauli papæ Sexti
(Allocutio habita Nazareth 5 ianuarii 1964)
Exemplum Nazareth
Nazaréna domus schola est, in qua íncipit Christi vita dignósci: Evangélii//nempe schola.///Hic enim primum aspícere díscimus, audíre, meditári, pénitus perspícere quæ//in simplicíssima hac et humíllima pulcherrimáque Fílii Dei revelatióne vis alta//insit et arcána. Sed et imitári fortásse sensim díscimus.///Hic quidem ratiónem viámque percípimus, qua Christus quis sit fácile//cognoscámus. Hic appríme intellégimus quantum ea consideránda sint, quæ//illíus in nobis habitatiónem respíciunt ac véluti inclúdunt, loca vidélicet,//témpora, mores, sermo, sacri ritus, ómnia dénique, quibus Iesus est usus ut se//mundo fáceret maniféstum. Omnia hic vocem, ómnia significatiónem habent.///Hic profécto, hac in schola, perspícimus cur spiritális tenénda sit disciplína,//si quis Evangélii sequi doctrínam atque Christi cúpiat esse discípulus.///O quómodo ad nostram libénter redíre vellémus infántiam, nosque Nazarénæ//huic húmili eidémque sublími scholæ rursus commíttere! quam veheménter//gestirémus nostrum redintegráre stúdium ad veram vitæ sciéntiam iuxta Maríam//et ad divinárum veritátum intellegéntiam comparándam!///At hic nónnisi peregríni consídimus, votúmque hoc depónere cógimur, quo//institutiónem numquam absolútam ad noscéndum Evangélium hac in domo//pergámus. Non tamen abíbimus quin festinánter, ac véluti furtim, breves//quosdam e Nazaréna sede mónitus referámus.///Siléntium enim hæc docet in primis. Utinam óptima in nobis reviréscat//siléntii æstimátio, mirándi nempe huius ac necessárii mentis hábitus, dum in//æstuánti ætátis nostræ nimiúmque exagitáta vita tot vociferatiónibus, strepítibus,//clamóribus impugnámur. O Nazarénum siléntium, doce nos in bonis esse//cogitatiónibus defíxos, ad interióra spíritus inténtos, ad secréta Dei consília//verorúmque mandáta magistrórum audiénda probe parátos; doce nos quantum//opus sint atque váleant præparatiónes, stúdium, meditátio, personális intimúsque//ordo vitæ, orátio, quam Deus solus réspicit in occúlto.///Domésticam hic prætérea vivéndi percípimus ratiónem. Nos sane Názareth//admóneat quid sit família, quid eius commúnio dilectiónis, eius gravis ac nítida//pulchritúdo, sacra eius inviolabilísque propríetas; demónstret quam dulcis in//família sit institútio, pro qua nihil áliud substítui possit; edóceat quod sit eius in//sociáli órdine natívum offícium.///Operis dénique hic cognóscimus disciplínam. O Nazaréna sedes, fabri Fílii//domus, hic potíssimum sevéram quidem sed redemptrícem labóris humáni legem//intellégere optámus et celebráre; labóris hic dignitátem sic instauráre, ut ab//ómnibus sentiátur; illud hoc in tecto commemoráre, non posse labórem//semetípsum finem sibi esse, sed suam libertátem præstantiámque súmere non//tantum ex suo quod vocant moménto œconómico, verum ex iis étiam rebus,//quibus ad præclárum finem ipse dirígitur; hic dénique totíus mundi operáriis//salútem vólumus nuntiáre, iisdémque magnum exémplar osténdere, divínum//fratrem, prophétam iustárum ómnium, quæ ad eos pertíneant, causárum,//Christum vidélicet Dóminum nostrum.
RESPONSORIUM
(2 Cor 13, 11; Eph 5, 19; Col 3, 23)
℟.//Gaudéte, perfécti estóte, exhortámini, idem sápite, pacem habéte:
*//Cantántes et psalléntes in córdibus vestris Dómino.
℣.//Quodcúmque fácitis ex ánimo operámini, sicut Dómino, et non//homínibus.
*//Cantántes et psalléntes in córdibus vestris Dómino.
Oratio
Deus, qui præclára nobis Sanctæ Famíliæ dignátus es exémpla præbére,//concéde propítius, ut, domésticis virtútibus caritatísque vínculis illam sectántes,//in lætítia domus tuæ prǽmiis fruámur ætérnis. Per Dóminum.
DIE 31 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 4-15
Fides nostra in Christo
Fratres://[4]//Hoc dico, ut nemo vos decípiat in subtilitáte sermónum.//[5]//Nam etsi//córpore absens sum, sed spíritu vobíscum sum, gaudens et videns órdinem//vestrum et firmaméntum eius, quæ in Christum est, fídei vestræ.///[6]//Sicut ergo accepístis Christum Iesum Dóminum, in ipso ambuláte,//[7]//radicáti//et superædificáti in ipso et confirmáti fide, sicut didicístis, abundántes in//gratiárum actióne.//[8]//Vidéte, ne quis vos deprædétur per philosophíam et inánem//falláciam secúndum traditiónem hóminum, secúndum eleménta mundi et non//secúndum Christum;//[9]//quia in ipso inhábitat omnis plenitúdo divinitátis//corporáliter,//[10]//et estis in illo repléti, qui est caput omnis principátus et potestátis,//[11]//in quo et circumcísi estis circumcisióne non manufácta in exspoliatióne//córporis carnis, in circumcisióne Christi,//[12]//consepúlti ei in baptísmo, in quo et//conresuscitáti estis per fidem operatiónis Dei, qui suscitávit illum a mórtuis;//[13]//et//vos, cum mórtui essétis in delíctis et præpútio carnis vestræ, convivificávit cum//illo, donans nobis ómnia delícta,//[14]//delens, quod advérsum nos erat, chirógraphum//decrétis, quod erat contrárium nobis, et ipsum tulit de médio affígens illud cruci;//[15]//exspólians principátus et potestátes tradúxit confidénter, triúmphans illos in//semetípso.
RESPONSORIUM
(Col 2, 9. 10. 12)
℟.//In Christo inhábitat omnis plenitúdo divinitátis corporáliter,
*//Ipse est//caput omnis principátus et potestátis.
℣.//Consepúlti ei in baptísmo, in quo et conresuscitáti sumus per fidem//operatiónis Dei.
*//Ipse est caput omnis principátus et potestátis.
LECTIO ALTERA
Ex Sermónibus sancti Leónis Magni papæ
(Sermo 6 in Nativitate Domini, 2-3, 5: PL 54, 213-216)
Natalis Domini, natalis est pacis
Quamvis illa infántia, quam Fílii Dei non est dedignáta maiéstas, in virum//perféctum ætátis adiectióne provécta sit, et, consummáto passiónis et//resurrectiónis triúmpho, omnes suscéptæ pro nobis humilitátis transíerint//actiónes, rénovat tamen nobis hodiérna festívitas nati Iesu ex María Vírgine//sacra primórdia; et, dum Salvatóris nostri adorámus ortum, invenímur nos//nostrum celebráre princípium.///Generátio enim Christi orígo est pópuli christiáni, et natális cápitis natális est//córporis.///Hábeant licet sínguli quique vocatórum órdinem suum, et omnes Ecclésiæ//fílii témporum sint successióne distíncti, univérsa tamen summa fidélium, fonte//orta baptísmatis, sicut cum Christo in passióne crucifíxi, in resurrectióne//resuscitáti, in ascensióne ad déxteram Patris collocáti, ita cum ipso sunt in hac//nativitáte congéniti.///Quisquis enim hóminum in quacúmque mundi parte credéntium regenerátur//in Christo, intercíso originális trámite vetustátis, transit in novum hóminem//renascéndo; nec iam in propágine habétur carnális patris, sed in gérmine//Salvatóris, qui ídeo Fílius hóminis est factus, ut nos fílii Dei esse possímus.///Nisi enim ille ad nos hac humilitáte descénderet, nemo ad illum ullis suis//méritis perveníret.///Unde ipsa colláti múneris magnitúdo dignam a nobis éxigit suo splendóre//reveréntiam. Ideo enim, sicut beátus Apóstolus docet, non spíritum huius mundi//accépimus, sed Spíritum qui ex Deo est, ut sciámus quæ a Deo donáta sunt//nobis; qui non áliter pie cólitur, nisi id ei, quod ipse tríbuit, offerátur.///Quid autem in thesáuro domínicæ largitátis ad honórem præséntis festi tam//cóngruum póssumus inveníre, quam pacem, quæ in nativitáte Dómini primo est//angélico prædicáta concéntu?///Ipsa enim est, quæ parit fílios Dei, nutrix dilectiónis et génetrix unitátis,//réquies beatórum et æternitátis habitáculum; cuius hoc opus próprium et speciále//benefícium est, ut iungat Deo quos secérnit de mundo.///Qui ergo non ex sanguínibus, neque ex voluntáte carnis, neque ex voluntáte//viri, sed ex Deo nati sunt, ófferant Patri pacificórum concórdiam filiórum, et in//primogénitum novæ creatúræ, qui venit non suam, sed mitténtis, fácere//voluntátem, univérsa adoptiónis membra concúrrant: quóniam grátia Patris non//discórdes neque dissímiles, sed unum sentiéntes unúmque amántes adoptávit//herédes. Ad unam reformátos imáginem, opórtet ánimam habére confórmem.///Natális Dómini, natális est pacis: sic enim ait Apóstolus: Ipse est pax nostra,//qui fecit útraque unum; quóniam sive Iudǽus, sive gentílis, per ipsum habémus//accéssum in uno Spíritu ad Patrem.
RESPONSORIUM
(Eph 2, 13-14. 17)
℟.//Vos, qui aliquándo erátis longe, facti estis prope in sánguine Christi.
*//Ipse//enim est pax nostra, qui fecit útraque unum.
℣.//Et véniens evangelizávit pacem vobis, qui longe fuístis, et pacem iis qui//prope.
*//Ipse enim est pax nostra, qui fecit útraque unum.
Oratio
Omnípotens sempitérne Deus, qui in Fílii tui nativitáte tribuísti totíus//religiónis inítium perfectionémque constáre, da nobis, quǽsumus, in eius//portióne censéri, in quo totíus salútis humánæ summa consístit. Per Dóminum.
In octava Nativitatis Domini
Ad Officium lectionis
LECTIO PRIOR
De Epístola ad Hebrǽos
2, 9-17
Christus per omnia fratribus similis
Fratres://[9]//Eum, qui//*paulo minus ab ángelis minorátus est,//vidémus Iesum//propter passiónem mortis//*glória et honóre coronátum,//ut grátia Dei pro ómnibus//gustáverit mortem.///[10]//Decébat enim eum, propter quem ómnia et per quem ómnia, qui multos//fílios in glóriam addúxit, ducem salútis eórum per passiónes consummáre.//[11]//Qui//enim sanctíficat et qui sanctificántur, ex uno omnes; propter quam causam non//erubéscit fratres eos vocáre//[12]//dicens://«Nuntiábo nomen tuum frátribus meis,//in médio ecclésiæ laudábo te»;///[13]//et íterum: «Ego ero fidens in eum»;///et íterum: «Ecce ego et púeri, quos mihi dedit Deus».///[14]//Quia ergo púeri communicavérunt sánguini et carni, et ipse simíliter//participávit iísdem, ut per mortem destrúeret eum, qui habébat mortis impérium,//id est Diábolum,//[15]//et liberáret eos, qui timóre mortis per totam vitam obnóxii//erant servitúti.//[16]//Nusquam enim ángelos apprehéndit, sed//*semen Abrahæ//*apprehéndit//.//[17]//Unde débuit per ómnia frátribus similári, ut miséricors fíeret et//fidélis póntifex in iis, quæ sunt ad Deum, ut repropitiáret delícta pópuli.
RESPONSORIUM
(Lc 1, 28)
℟.//Beáta es, Virgo María, quæ Dóminum portásti, creatórem mundi:
*//Genuísti qui te fecit et in ætérnum pérmanes virgo.
℣.//Ave, María, grátia plena, Dóminus tecum.
*//Genuísti qui te fecit et in//ætérnum pérmanes virgo.
LECTIO ALTERA
Ex Epístolis sancti Athanásii epíscopi
(Epist. ad Epictetum, 5-9: PG 26, 1058. 1062-1066)
Verbum nostra suscepit ex Maria
*Verbum semen Abrahæ apprehéndit,//ut ait Apóstolus,//*unde débuit per ómnia//*frátribus similári,//et corpus assúmere nobis símile. Proptérea ígitur adest vere//María, ut ab ea illud assúmat et tamquam próprium pro nobis illud ófferat.//Partum mémorat Scriptúra, et ait://*Pannis eum invólvit//: ac beáta prædicabántur//úbera, quibus ipse lactátus est, et quasi partu vulvam adaperiénte oblátum est//sacrifícium. Et Gábriel quidem caute ac prudénter annuntiábat illi, dicéndo, non//simplíciter, quod//*in te//nascétur, ne extrínsecus corpus ipsi indúctum putarétur;//sed,//*ex te,//ut, quod gignebátur, ortum ex illa duxísse crederétur.///Ita autem se res habébat, ut nostra Verbum suscípiens, offerénsque in//sacrifícium, pénitus absúmeret, ac deínceps suis nos índuens, Apóstolo hæc//dicéndi occasiónem daret://*Opórtet corruptíbile hoc indúere incorruptiónem et//*mortále hoc indúere immortalitátem//.///Hæc autem non fictióne facta sunt, quemádmodum nonnúlli existimárunt,//absit! sed, Salvatóre vere hómine facto, hinc totíus hóminis salus consecúta est.//Verum nequáquam fictítia res est salus nostra neque solíus córporis; sed vere//totíus hóminis, ánimæ scílicet et córporis, salus in ipso Verbo facta est.///Humánum ítaque natúra erat, quod ex María pródiit, secúndum divínas//Scriptúras, verúmque erat Dómini corpus: verum, inquam, fuit, cum idem atque//nostrum exstíterit. Soror étenim nostra est María, omnes quippe ex Adámo orti//sumus.///Quod enim a Ioánne dícitur://*Verbum caro factum est,//eádem est//significatióne, ut ex símili loquéndi modo deprehéndere licet: apud Paulum//quippe scriptum est://*Christus factus est pro nobis maledíctum.//Nam humáno//córpori, ex Verbi communióne et coniunctióne, ingens facta est accéssio: ex//mortáli enim factum est immortále, et, cum animále esset, factum est spiritále,//cumque ex terra factum esset, cæléstes portas penetrávit.///Porro Trínitas, étiam Verbo ex María corpus suménte, Trínitas semper est,//neque accessiónem admíttens, neque diminutiónem; sed perfécta semper est, et//in Trinitáte una Déitas agnóscitur, et sic unus Deus Verbi Pater in Ecclésia//prædicátur.
RESPONSORIUM
(Cf. Lc 1, 42)
℟.//Sancta et immaculáta virgínitas, quibus te láudibus éfferam, néscio:
*//Quia//quem cæli cápere non póterant, tuo grémio contulísti.
℣.//Benedícta tu in muliéribus et benedíctus fructus ventris tui.
*//Quia quem//cæli cápere non póterant, tuo grémio contulísti.
Oratio
Deus, qui salútis ætérnæ, Beátæ Maríæ virginitáte fecúnda, humáno géneri//prǽmia præstitísti, tríbue, quǽsumus, ut ipsam pro nobis intercédere sentiámus,//per quam merúimus Fílium tuum auctórem vitæ suscípere. Qui tecum vivit.
DIE 2 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 16 — 3, 4
Vita nova in Christo
Fratres://[2,16]//Nemo vos iúdicet in cibo aut in potu aut ex parte diéi festi aut//neoméniæ aut sabbatórum,//[17]//quæ sunt umbra futurórum, corpus autem Christi.//[18]//Nemo vos bravío defráudet cómplacens sibi in humilitáte et religióne//angelórum propter ea, quæ vidit, ingrédiens, frustra inflátus sensu carnis suæ//[19]//et//non tenens caput, ex quo totum corpus per nexus et coniunctiónes//subministrátum et compaginátum crescit in augméntum Dei.///[20]//Si mórtui estis cum Christo ab eleméntis mundi, quid tamquam vivéntes in//mundo decrétis subicímini://[21]//«Ne tetígeris neque gustáveris neque//contrectáveris»,//[22]//quæ sunt ómnia in corruptiónem ipso usu secúndum præcépta//et doctrínas hóminum?//[23]//Quæ sunt ratiónem quidem habéntia sapiéntiæ in//superstitióne et humilitáte, et non parcéndo córpori, non in honóre áliquo ad//saturitátem carnis.///[3,1]//Igitur si conresurrexístis Christo, quæ sursum sunt quǽrite, ubi Christus est//in déxtera Dei sedens;//[2]//quæ sursum sunt sápite, non quæ supra terram.//[3]//Mórtui//enim estis, et vita vestra abscóndita est cum Christo in Deo!//[4]//Cum Christus//apparúerit, vita vestra, tunc et vos apparébitis cum ipso in glória.
RESPONSORIUM
(Cf. Col 3, 1-2; Lc 12, 34)
℟.//Si conresurrexístis Christo, quæ sursum sunt quǽrite, ubi Christus est in//déxtera Dei sedens;
*//Quæ sursum sunt sápite, non quæ supra terram.
℣.//Ubi thesáurus vester est, ibi et cor vestrum erit.
*//Quæ sursum sunt sápite,//non quæ supra terram.
LECTIO ALTERA
E Libro sancti Basilíi Magni epíscopi De Spíritu Sancto
(Cap. 26, nn. 61. 64: PG 32, 179-182. 186)
De Domino vivificante corpus suum in Spiritu
Qui iam non vivit secúndum carnem, sed Spíritu Dei ágitur ac fílius Dei//nominátur et confórmis imágini Fílii Dei factus est, spiritális dícitur. Et sicut//cernéndi vis est in óculo sano, sic operátio Spíritus in ánima purgáta.///Item, quemádmodum verbum est in ánimo, intérdum ut in corde cogitátum,//intérdum ut lingua prolátum: sic et Spíritus Sanctus, vel cum testimónium præbet//spirítui nostro, et clamat in córdibus nostris, Abba, Pater, vel cum lóquitur pro//nobis, iuxta id quod dictum est, Non vos estis qui loquímini, sed Spíritus Patris,//qui lóquitur in vobis.///Iamvéro, et ut totum in pártibus, Spíritus intellégitur iuxta donórum//distributiónem. Omnes enim ínvicem sumus membra, sed habéntes dona//secúndum Dei grátiam nobis datam divérsa.///Eaprópter, non potest dícere óculus mánui: Non opus hábeo te; aut rursus//caput pédibus: Non est mihi vobis opus. Sed ómnia quidem simul complent//corpus Christi in unitáte Spíritus; necessáriam autem utilitátem sibi ínvicem//reddunt ex donis.///Deus enim pósuit membra in córpore, unumquódque illórum ut vóluit.//Membra autem eándem habent pro se mútuo sollicitúdinem, iuxta spiritálem//mútuæ affectiónis ipsis ínsitæ communiónem. Eóque sive pátitur unum//membrum, una cum eo patiúntur ómnia membra: sive glorificátur unum//membrum simul gaudent ómnia membra.///Rursus, quemádmodum partes sunt in toto, ita sínguli sumus in Spíritu, eo//quod omnes in uno córpore in unum Spíritum baptizáti sumus.///Sicut autem in Fílio cérnitur Pater, sic Fílius cérnitur in Spíritu. Itaque//adorátio, quæ sit in Spíritu, mentis nostræ operatiónem ut in luce factam índicat,//ut díscere licet ex iis quæ Samaritánæ dicta sunt. Nam cum illa, consuetúdine//regiónis decépta, existimáret in loco esse adoratiónem, Dóminus eam dédocens//dixit in Spíritu et veritáte adoráre oportére: nimírum seípsum appéllans//veritátem.///Quemádmodum ígitur in Fílio dícimus adoratiónem, velut in imágine Dei ac//Patris: sic et in Spíritu, tamquam in seípso Dómini divinitátem expriménte.///Itaque próprie et congruénter per illuminatiónem Spíritus conspícimus//splendórem glóriæ Dei; per charactérem autem ad eum, cuius est charácter et//æquále sigíllum, subvéhimur.
RESPONSORIUM
(1 Cor 2, 12. 10; Eph 3, 5)
℟.//Nos non spíritum huius mundi accépimus, sed Spíritum qui ex Deo est, ut//sciámus quæ a Deo donáta sunt nobis:
*//Spíritus enim ómnia scrutátur, étiam//profúnda Dei.
℣.//Quod áliis generatiónibus non innótuit fíliis hóminum, sícuti nunc//revelátum est sanctis apóstolis et prophétis in Spíritu.
*//Spíritus enim ómnia//scrutátur, étiam profúnda Dei.
Oratio
Da, quǽsumus, Dómine, pópulo tuo inviolábilem fídei firmitátem, ut, qui//Unigénitum tuum in tua tecum glória sempitérnum in veritáte nostri córporis//natum de Matre Vírgine confiténtur, et a præséntibus liberéntur advérsis et//mansúris gáudiis inserántur. Per Dóminum.
DIE 3 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 5-16
Vita novi hominis
Fratres://[5]//Mortificáte membra, quæ sunt super terram: fornicatiónem,//immundítiam, libídinem, concupiscéntiam malam et avarítiam, quæ est//simulacrórum sérvitus,//[6]//propter quæ venit ira Dei super fílios incredulitátis;//[7]//in//quibus et vos ambulástis aliquándo, cum viverétis in illis.//[8]//Nunc autem depónite//et vos ómnia: iram, indignatiónem, malítiam, blasphémiam, turpem sermónem//de ore vestro;//[9]//nolíte mentíri ínvicem, qui exuístis vos véterem hóminem cum//áctibus eius//[10]//et induístis novum, eum, qui renovátur in agnitiónem secúndum//imáginem eius, qui creávit eum,//[11]//ubi non est Græcus et Iudǽus, circumcísio et//præpútium, bárbarus, Scytha, servus, liber, sed ómnia et in ómnibus Christus.///[12]//Indúite vos ergo sicut elécti Dei, sancti et dilécti, víscera misericórdiæ,//benignitátem, humilitátem, mansuetúdinem, longanimitátem,//[13]//supportántes//ínvicem et donántes vobis ipsis, si quis advérsus áliquem habet querélam; sicut//et Dóminus donávit vobis, ita et vos;//[14]//super ómnia autem hæc: caritátem, quod//est vínculum perfectiónis.//[15]//Et pax Christi dominétur in córdibus vestris, ad//quam et vocáti estis in uno córpore. Et grati estóte.///[16]//Verbum Christi hábitet in vobis abundánter, in omni sapiéntia docéntes et//commonéntes vosmetípsos psalmis, hymnis, cánticis spiritálibus, in grátia//cantántes in córdibus vestris Deo.
RESPONSORIUM
(Cf. Gal 3, 27-28)
℟.//Quicúmque in Christo baptizáti sumus, Christum indúimus:
*//Omnes enim//nos unus sumus in Christo Iesu Dómino nostro.
℣.//Non est Iudǽus neque Græcus, non est servus neque liber, non est//másculus neque fémina.
*//Omnes enim nos unus sumus in Christo Iesu Dómino//nostro.
LECTIO ALTERA
Ex Tractátibus sancti Augustíni epíscopi in Ioánnem
(Tract. 17, 7-9: CCL 36, 174-175)
Geminum caritatis præceptum
Venit ipse Dóminus, caritátis doctor, caritáte plenus, brévians, sicut de illo//prædíctum est, verbum super terram, et osténdit in duóbus præcéptis caritátis//pendére legem et prophétas.///Quæ sunt illa duo præcépta, fratres, recólite mecum. Notíssima enim esse//debent, nec modo tantum veníre in mentem, cum commemorántur a nobis, sed//deléri numquam debent de córdibus vestris. Semper omníno cogitáte diligéndum//esse Deum et próximum: Deum ex toto corde, ex tota ánima et ex tota mente; et//próximum tamquam seípsum.///Hæc semper cogitánda, hæc meditánda, hæc retinénda, hæc agénda, hæc//implénda sunt. Dei diléctio prior est órdine præcipiéndi, próximi autem diléctio//prior est órdine faciéndi. Neque enim qui tibi præcíperet dilectiónem istam in//duóbus præcéptis, prius tibi commendáret próximum, et póstea Deum, sed prius//Deum, póstea próximum.///Tu autem, quia Deum nondum vides, diligéndo próximum promeréris quem//vídeas; diligéndo próximum purgas óculum ad vidéndum Deum, evidénter//Ioánne dicénte: Si fratrem quem vides non díligis, Deum quem non vides//quómodo dilígere póteris?///Ecce dícitur tibi: Dílige Deum. Si dicas mihi: Osténde mihi quem díligam,//quid respondébo, nisi quod ait ipse Ioánnes: Deum nemo vidit umquam? Et ne te//aliénum omníno a Deo vidéndo esse arbitréris: Deus, inquit, cáritas est; et qui//manet in caritáte, in Deo manet. Dílige ergo próximum, et intuére in te unde//díligis próximum; ibi vidébis, ut póteris, Deum.///Incipe ergo dilígere próximum. Frange esuriénti panem tuum, et egénum sine//tecto induc in domum tuam; si víderis nudum, vesti et domésticos séminis tui ne//despéxeris.///Fáciens autem ista, quid consequéris? Tunc erúmpet velut matutína lux tua.//Lux tua Deus tuus est tibi matutína, quia post noctem sǽculi tibi véniet; nam ille//nec óritur, nec óccidit, quia semper manet.///Diligéndo próximum, et curam habéndo de próximo tuo, iter agis. Quo iter//agis, nisi ad Dóminum Deum, ad eum, quem dilígere debémus ex toto corde, ex//tota ánima, ex tota mente? Ad Dóminum enim nondum pervénimus, sed//próximum nobíscum habémus. Porta ergo eum, cum quo ámbulas, ut ad eum//pervénias, cum quo manére desíderas.
RESPONSORIUM
(1 Io 4, 10-11. 16)
℟.//Deus diléxit nos et misit Fílium suum propitiatiónem pro peccátis//nostris.
*//Si sic Deus diléxit nos et nos debémus altérutrum dilígere.
℣.//Et nos, qui credídimus, cognóvimus caritátem, quam habet Deus in//nobis.
*//Si sic Deus diléxit nos et nos debémus altérutrum dilígere.
Oratio
Deus, qui, per beátum sacræ Vírginis partum, Fílii tui carnem humánis fecísti//præiudíciis non tenéri, præsta, quǽsumus, ut, huius creatúræ novitáte suscépti,//vetustátis antíquæ contágiis exuámur. Per Dóminum.
DIE 4 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 17 — 4, 1
Vita familiæ christianæ
Fratres://[3,17]//Omne, quodcúmque fácitis in verbo aut in ópere, ómnia in nómine//Dómini Iesu grátias agéntes Deo Patri per ipsum.///[18]//Mulíeres, súbditæ estóte viris, sicut opórtet in Dómino.//[19]//Viri, dilígite//uxóres et nolíte amári esse ad illas.//[20]//Fílii, obœdíte paréntibus per ómnia, hoc//enim plácitum est in Dómino.//[21]//Patres, nolíte ad indignatiónem provocáre fílios//vestros, ut non pusíllo ánimo fiant.//[22]//Servi, obœdíte per ómnia dóminis//carnálibus, non ad óculum serviéntes, quasi homínibus placéntes, sed in//simplicitáte cordis, timéntes Dóminum.//[23]//Quodcúmque fácitis, ex ánimo//operámini sicut Dómino et non homínibus,//[24]//sciéntes quod a Dómino accipiétis//retributiónem hereditátis. Dómino Christo servíte;//[25]//qui enim iniúriam facit,//recípiet id quod iníque gessit, et non est personárum accéptio.///[4,1]//Dómini, quod iustum est et æquum, servis præstáte, sciéntes quóniam et//vos Dóminum habétis in cælo.
RESPONSORIUM
(Col 3, 17)
℟.//Omne quodcúmque fácitis in verbo aut in ópere,
*//Omnia in nómine//Dómini Iesu.
℣.//Grátias agéntes Deo et Patri per ipsum.
*//Omnia in nómine Dómini Iesu.
LECTIO ALTERA
Ex Capítibus quínquies centénis sancti Máximi Confessóris abbátis
(Centuria 1, 8-13: PG 90, 1182-1186)
Mysterium semper novum
Dei Verbum, carne semel natum (quæ eius propénsa benígnitas ac humánitas//est), iis qui velint, semper volens spíritu náscitur; fitque infans, se in illis//virtútibus infórmans; ac quo módulo cápere novit suscipiéntem, seípsum//maniféstat, nulla livóris labe ac invídia, suæ magnitúdinis amplitúdinem//mínuens, sed quasi mensúra ac modo cupiéntium vidére facultátem explórans,//sempérque præ mystérii excelléntia, cunctis inaspectábilis perínde persevérans.///Quámobrem divínus Apóstolus, mystérii vim sapiénter consíderans: Iesus//Christus, inquit, heri et hódie; ipse et in sǽcula; ita nimírum, mystérium semper//novum intéllegens, nulláque umquam mentis comprehensióne consenéscens.///Náscitur Christus Deus, assumptióne carnis ánima intellegénte prǽditæ,//factus homo; qui ipse rebus concésserat, ut ex níhilo procéderent: stella ab//Oriénte intérdiu conspícua micat, magósque ducit quo loco Verbum assúmpta//carne iacet; ut osténdat Verbum, quod continétur in lege et prophétis, mýstice//superáre sénsuum notítiam et gentes addúcere ad máximum cognitiónis lumen.///Plane enim legis sermo ac prophéticus, stellæ instar, pie intelléctus, eos qui//grátiæ vi secúndum propósitum vocáti sunt, ad Verbum incarnátum//agnoscéndum addúcit.///Idcírco Deus fit perféctus homo, nihil eórum quæ erant natúræ, uno dumtáxat//dempto peccáto (quando nec ipsum ex censu natúræ erat), demútans; ut carnis//esca obiécta, eius vorándæ insatiábilem dracónem, illíque inhiántem, provocáret;//carnis scílicet, quæ illi venénum futúra erat, obténtu, Deitátis in ea occúltæ//poténtia, ipsum pénitus proflígans; humánæ vero natúræ remédium foret, ad//prístinam eam grátiam instáurans, Deitátis ítidem in ea poténtia.///Quemádmodum enim ille, effúso in sciéntiæ lignum venéno suo, natúram//gustu corrúperat; sic et ipse domínicam carnem vorándam præsúmens, Deitátis//in ea virtúte, corrúptus interitúque sublátus est.///Magnum divínæ incarnatiónis mystérium, semper mystérium manet; quo//plane modo Verbum in carne, persóna sua essentiáliter est, quod essentiáliter//éadem persóna totum útique exsístit apud Patrem? Quómodo idem, tum totum//Deus natúra est, totúmque natúra homo factum est; neutra prorsus desideráta//natúra, neque divína, qua Deus est, neque vero nostra, qua homo factum est?///Hæc sola fides capit mystéria, ipsa nimírum substántia et basis eárum rerum,//quæ omnem mentis sensum et ratiónem excédunt.
RESPONSORIUM
(Io 1, 14. 1)
℟.//Verbum caro factum est et habitávit in nobis:
*//Cuius glóriam vídimus,//quasi Unigéniti a Patre, plenum grátiæ et veritátis.
℣.//In princípio erat Verbum et Verbum erat apud Deum et Deus erat//Verbum.
*//Cuius glóriam vídimus, quasi Unigéniti a Patre, plenum grátiæ et//veritátis.
Oratio
Concéde nobis, omnípotens Deus, ut salutáre tuum, quod ad redemptiónem//mundi luce nova cælórum procéssit, nostris semper innovándis córdibus oriátur.//Per Dóminum.
DIE 5 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
4, 2-18
Conclusio Epistolæ
Fratres://[2]//Oratióni instáte, vigilántes in ea in gratiárum actióne,//[3]//orántes simul//et pro nobis, ut Deus apériat nobis óstium sermónis ad loquéndum mystérium//Christi, propter quod étiam vinctus sum,//[4]//ut maniféstem illud, ita ut opórtet me//loqui.//[5]//In sapiéntia ambuláte ad eos, qui foris sunt, tempus rediméntes.//[6]//Sermo//vester semper sit in grátia, sale condítus, ut sciátis quómodo opórteat vos//unicuíque respondére.///[7]//Quæ circa me sunt, ómnia vobis nota fáciet Týchicus, caríssimus frater et//fidélis miníster et consérvus in Dómino,//[8]//quem misi ad vos ad hoc ipsum, ut//cognoscátis, quæ circa nos sunt, et consolétur corda vestra,//[9]//cum Onésimo fidéli//et caríssimo fratre, qui est ex vobis; ómnia, quæ hic agúntur, nota fácient vobis.///[10]//Salútat vos Aristárchus concaptívus meus et Marcus consobrínus Bárnabæ,//de quo accepístis mandáta — si vénerit ad vos, excípite illum —//[11]//et Iesus, qui//dícitur Iustus, qui sunt ex circumcisióne, hi soli adiutóres in regno Dei, qui mihi//fuérunt solácio.//[12]//Salútat vos Epáphras, qui ex vobis est, servus Christi Iesu,//semper certans pro vobis in oratiónibus, ut stetis perfécti et impléti in omni//voluntáte Dei.//[13]//Testimónium enim illi perhíbeo quod habet multum labórem pro//vobis et pro his, qui sunt Laodicíæ et qui Hierápoli.//[14]//Salútat vos Lucas, médicus//caríssimus, et Demas.//[15]//Salutáte fratres, qui sunt Laodicíæ, et Nympham et, quæ//in domo eius est, ecclésiam.//[16]//Et cum lecta fúerit apud vos epístula, fácite ut et in//Laodicénsium ecclésia legátur, et eam, quæ ex Laodicía est, vos quoque legátis.//[17]//Et dícite Archíppo: «Vide ministérium, quod accepísti in Dómino, ut illud//ímpleas».///[18]//Salutátio mea manu Pauli. Mémores estóte vinculórum meórum. Grátia//vobíscum.
RESPONSORIUM
(Col 4, 3; cf. Ps 50 (51), 17)
℟.//Orémus pro ínvicem, ut Deus apériat nobis óstium sermónis
*//Ad//loquéndum mystérium Christi.
℣.//Dóminus lábia nostra apériat et os nostrum annúntiet laudem Dei.
*//Ad//loquéndum mystérium Christi.
LECTIO ALTERA
Ex Sermónibus sancti Augustíni epíscopi
(Sermo 194, 3-4: PL 38, 1016-1017)
Verbi visione satiabimur
Quis hóminum omnes thesáuros sapiéntiæ et sciéntiæ nóverit in Christo//occúltos atque in paupertáte carnis eius abscónditos? Quia propter nos pauper//factus est, cum dives esset, ut illíus paupertáte ditarémur. Cum enim//mortalitátem assúmeret mortémque consúmeret, in paupertáte se osténdit: sed//divítias dilátas promísit, non ablátas amísit.///Quam multa multitúdo dulcédinis eius, quam abscóndit timéntibus se,//pérficit autem sperántibus in se!///Ex parte enim scimus, donec véniat quod perféctum est. Cui capiéndo ut//idónei præstarémur, ille æquális Patri in forma Dei, in forma servi factus símilis//nobis, refórmat nos ad similitúdinem Dei: et factus fílius hóminis únicus Fílius//Dei, multos fílios hóminum facit fílios Dei; et nutrítos servos per visíbilem//formam servi, pérficit líberos ad vidéndam formam Dei.///Fílii enim Dei sumus et nondum appáruit quid érimus. Et scimus quóniam,//cum apparúerit, símiles ei érimus, quóniam vidébimus eum sícuti est. Nam qui//sunt illi sapiéntiæ scientiǽque thesáuri, quæ illæ divítiæ divínæ, nisi quia//suffíciunt nobis? Et quæ illa multitúdo dulcédinis, nisi quia sátiat nos? Osténde//ergo nobis Patrem, et súfficit nobis.///Et in quodam psalmo quidam ex nobis, vel in nobis, vel pro nobis, ait illi://Satiábor, dum manifestábitur glória tua. Ipse autem et Pater unum sunt: et qui//ipsum videt, videt et Patrem. Ergo Dóminus virtútum, ipse est rex glóriæ.//Convértens nos, osténdet nobis fáciem suam; et salvi érimus et satiábimur et//suffíciet nobis.///Quod donec fiat, donec osténdat nobis quod suffíciat nobis, donec eum//fontem vitæ potémus et satiémur, ínterim dum ambulántes per fidem//peregrinámur ab eo, dum esurímus et sitímus iustítiam, et formæ Dei//pulchritúdinem ineffábili ardóre desiderámus, formæ servi natálem devóto//obséquio celebrémus.///Nondum contemplári póssumus quod génitus est ante lucíferum a Patre,//frequentémus quod noctúrnis horis est natus ex Vírgine. Nondum cápimus quod//ante solem pérmanet nomen eius, agnoscámus in sole pósitum tabernáculum//eius.///Nondum contuémur Unicum permanéntem in Patre suo, recordémur//Sponsum procedéntem de thálamo suo. Nondum idónei sumus convívio Patris//nostri, agnoscámus præsépe Dómini nostri Iesu Christi.
RESPONSORIUM
(1 Io 1, 2; 5, 20)
℟.//Vita appáruit et vídimus et annuntiámus vobis vitam ætérnam,
*//Quæ erat//coram Patre et appáruit nobis.
℣.//Scimus quóniam Fílius Dei venit, et dedit nobis sensum, ut cognoscámus//eum, qui verus est; et sumus in eo, qui verus est, in Fílio eius Iesu Christo. Hic//est qui verus est, Deus et vita ætérna.
*//Quæ erat coram Patre et appáruit nobis.
Oratio
Deus, qui pópulo tuo, Unigéniti tui nativitáte, redemptiónis efféctum//mirabíliter inchoásti, ita, quǽsumus, fídei fámulis tuis tríbue firmitátem, ut usque//ad promíssum glóriæ prǽmium, ipso gubernánte, pervéniant. Per Dóminum.
IN EPIPHANIA DOMINI
Ad Officium lectionis
LECTIO PRIOR
De libro Isaíæ prophétæ
60, 1-22
Revelatio gloriæ Domini super Ierusalem
[1]//Surge, illumináre, quia venit lumen tuum, et glória Dómini super te orta est.//[2]//Quia ecce ténebræ opérient terram et calígo pópulos; super te autem oriétur//Dóminus, et glória eius in te vidébitur.//[3]//Et ambulábunt gentes in lúmine tuo, et//reges in splendóre ortus tui.///[4]//Leva in circúitu óculos tuos et vide: omnes isti congregáti sunt, venérunt//tibi; fílii tui de longe véniunt et fíliæ tuæ in ulnis gestántur.///[5]//Tunc vidébis et illumináberis, et palpitábit et dilatábitur cor tuum, quia//cónfluet ad te multitúdo maris, fortitúdo géntium véniet tibi;//[6]//inundátio//camelórum opériet te, dromedárii Mádian et Epha; omnes de Saba vénient,//aurum et tus deferéntes et laudem Dómini annuntiántes.///[7]//Omne pecus Cedar congregábitur tibi, aríetes Nábaioth ministrábunt tibi;//offeréntur super placábili altári meo, et domum glóriæ meæ glorificábo.///[8]//Quæ sunt istæ, quæ ut nubes volant et quasi colúmbæ ad fenéstras suas?//[9]//Me enim ínsulæ exspectábunt, et in princípio naves Tharsis, ut addúcant fílios//tuos de longe, argéntum eórum et aurum eórum cum eis, nómini Dómini Dei tui//et Sancto Israel, quia glorificávit te.///[10]//Et ædificábunt fílii peregrinórum muros tuos, et reges eórum ministrábunt//tibi; in indignatióne enim mea percússi te, sed in beneplácito meo misértus sum//tui.///[11]//Et aperiéntur portæ tuæ iúgiter, die ac nocte non claudéntur, ut afferátur ad//te fortitúdo géntium, et reges eárum adducántur.//[12]//Gens enim et regnum, quod//non servíerint tibi, períbunt, et gentes vastitáte vastabúntur.///[13]//Glória Líbani ad te véniet, cupréssus, ulmus et ábies simul, ad ornándum//locum sanctuárii mei; et locum pedum meórum glorificábo.///[14]//Et vénient ad te curvi fílii eórum, qui humiliavérunt te, et adorábunt vestígia//pedum tuórum omnes, qui detrahébant tibi, et vocábunt te Civitátem Dómini,//Sion Sancti Israel.///[15]//Pro eo quod fuísti derelícta et ódio hábita, et non erat qui per te transíret,//ponam te in supérbiam sæculórum, gáudium in generatiónem et generatiónem;//[16]//et suges lac géntium et mamílla regum lactáberis et scies quia ego Dóminus//salvátor tuus, et redémptor tuus Fortis Iacob.///[17]//Pro ære áfferam aurum et pro ferro áfferam argéntum et pro lignis æs et pro//lapídibus ferrum; et ponam custódes tuos pacem et præpósitos tuos iustítiam.///[18]//Non audiétur ultra violéntia in terra tua, vástitas et contrítio in términis tuis;//et vocábis salútem muros tuos et portas tuas laudem.///[19]//Non erit tibi ámplius sol ad lucéndum per diem, nec splendor lunæ//illuminábit te, sed erit tibi Dóminus in lucem sempitérnam, et Deus tuus in//glóriam tuam.///[20]//Non óccidet ultra sol tuus, et luna tua non minuétur, quia erit tibi Dóminus//in lucem sempitérnam, et complebúntur dies luctus tui.///[21]//Pópulus autem tuus omnes iusti; in perpétuum hereditábunt terram, germen//plantatiónis meæ, opus manus meæ ad glorificándum.///[22]//Mínimus erit in mille, et párvulus in gentem fortem. Ego Dóminus in//témpore eius súbito fáciam istud.
RESPONSORIUM
(Is 60, 1. 3)
℟.//Illumináre, illumináre, Ierúsalem, quia venit lumen tuum:
*//Et glória//Dómini super te orta est.
℣.//Et ambulábunt gentes in lúmine tuo et reges in splendóre ortus tui.
*//Et//glória Dómini super te orta est.
LECTIO ALTERA
Ex Sermónibus sancti Leónis Magni papæ
(Sermo 3 in Epiphania Domini, 1-3. 5: PL 54, 240-244)
In toto orbe notum fecit Dominus salutare suum
Providéntia misericórdiæ Dei, dispósitum habens pereúnti mundo in//novíssimis tempóribus subveníre, salvatiónem ómnium géntium præfinívit in//Christo.///De quibus, quondam beatíssimo patriárchæ Abrahæ innumerábilis fúerat//promíssa succéssio, non carnis sémine, sed fídei fecunditáte generánda, et ídeo//stellárum multitúdini comparáta, ut ab ómnium géntium patre non terréna, sed//cæléstis progénies sperarétur.///Intret, intret in patriarchárum famíliam géntium plenitúdo, et benedictiónem//in sémine Abrahæ, qua se fílii carnis ábdicant, fílii promissiónis accípiant.//Adórent in tribus magis omnes pópuli universitátis Auctórem; et non in Iudǽa//tantum Deus, sed in toto orbe sit notus, ut ubíque in Israel sit magnum nomen//eius.///His ígitur, dilectíssimi, divínæ grátiæ mystériis erudíti, diem primitiárum//nostrárum et inchoatiónem vocatiónis géntium rationábili gáudio celebrémus,//grátias agéntes misericórdi Deo, qui dignos nos fecit, sicut ait Apóstolus, in//partem sortis sanctórum in lúmine; qui erípuit nos de potestáte tenebrárum et//tránstulit in regnum Fílii dilectiónis suæ; quóniam, sicut prophetávit Isaías,//géntium pópulus, qui sedébat in ténebris, vidit lucem magnam, et qui habitábant//in regióne umbræ mortis, lux orta est eis. De quibus idem dicit ad Dóminum://Gentes, quæ te non novérunt, invocábunt te; et pópuli, qui te nesciérunt, ad te//confúgient.///Hunc diem Abraham vidit et gavísus est, cum benedicéndos fídei suæ fílios//in sémine suo, quod est Christus, agnóvit, et ómnium se futúrum géntium patrem//credéndo prospéxit, dans glóriam Deo et pleníssime sciens quóniam quod//promísit potens est et fácere.///Hunc diem David in psalmis canébat, dicens: Omnes gentes, quascúmque//fecísti, vénient et adorábunt coram te, Dómine, et glorificábunt nomen tuum; et//illud: Notum fecit Dóminus salutáre suum, ante conspéctum géntium revelávit//iustítiam suam.///Quod útique exínde fíeri nóvimus, ex quo tres magos, de longinquitáte suæ//regiónis éxcitos, ad cognoscéndum et adorándum Regem cæli et terræ stella//perdúxit. Cuius útique famulátus ad formam nos sui hortátur obséquii: ut huic//grátiæ, quæ omnes invítat ad Christum, quantum póssumus, serviámus.///In quo stúdio, dilectíssimi, omnes vobis ínvicem prodésse debétis, ut in//regno Dei, ad quod recta fide et bonis opéribus pervenítur, sicut lucis fílii//splendeátis: per Dóminum nostrum Iesum Christum, qui cum Deo Patre et//Spíritu Sancto vivit et regnat per ómnia sǽcula sæculórum. Amen.
RESPONSORIUM

℟.//Hic est dies præclárus, in quo Salvátor mundi appáruit, quem prophétæ//prædixérunt, ángeli adoravérunt:
*//Cuius stellam magi vidéntes, gavísi sunt et//múnera ei obtulérunt.
℣.//Dies sanctificátus illúxit nobis: veníte, gentes, et adoráte Dóminum.
*//Cuius stellam magi vidéntes, gavísi sunt et múnera ei obtulérunt.
Oratio
Deus, qui hodiérna die Unigénitum tuum géntibus stella duce revelásti,//concéde propítius, ut, qui iam te ex fide cognóvimus, usque ad contemplándam//spéciem tuæ celsitúdinis perducámur. Per Dóminum.
DIE 7 IANUARII
Ad Officium lectionis
LECTIO PRIOR
De libro Isaíæ prophétæ
61, 1-11
Spiritus Domini super servum suum
[1]//Spíritus Dómini Dei super me, eo quod únxerit Dóminus me; ad//annuntiándum læta mansuétis misit me, ut medérer contrítis corde et prædicárem//captívis liberatiónem et clausis apertiónem;//[2]//ut prædicárem annum placábilem//Dómino et diem ultiónis Deo nostro; ut consolárer omnes lugéntes,//[3]//ut pónerem//lugéntibus Sion et darem eis corónam pro cínere, óleum gáudii pro luctu, pállium//laudis pro spíritu mæróris. Et vocabúntur Terebínthi iustítiæ, plantátio Dómini ad//glorificándum.///[4]//Et ædificábunt desérta a sǽculo et ruínas antíquas érigent, et instaurábunt//civitátes desértas, dissipátas in generatióne et generatióne.///[5]//Et stabunt aliéni et pascent pécora vestra, et fílii peregrinórum agrícolæ et//vinitóres vestri erunt;//[6]//vos autem Sacerdótes Dómini vocabímini, Minístri Dei//nostri dicétur vobis; fortitúdinem géntium comedétis et in glória eárum//superbiétis.///[7]//Pro confusióne eórum dúplici et ignomínia laudábunt partem suam;//proptérea in terra sua duplícia possidébunt, lætítia sempitérna erit eis.///[8]//Quia ego Dóminus díligens iudícium, ódio habens rapínam et iniquitátem; et//dabo opus eórum in veritáte et fœdus perpétuum fériam eis.///[9]//Et sciétur in géntibus semen eórum, et germen eórum in médio populórum;//omnes, qui víderint eos, cognóscent illos, quia isti sunt semen, cui benedíxit//Dóminus.///[10]//Gaudens gaudébo in Dómino, et exsultábit ánima mea in Deo meo, quia//índuit me vestiméntis salútis et induménto iustítiæ circúmdedit me, quasi//sponsum decorátum coróna et quasi sponsam ornátam monílibus suis.///[11]//Sicut enim terra profert germen suum, et sicut hortus semen suum gérminat,//sic Dóminus Deus germinábit iustítiam et laudem coram univérsis géntibus.
RESPONSORIUM
(Is 61, 1; Io 8, 42)
℟.//Spíritus Dómini super me, eo quod únxerit Dóminus me; ad annuntiándum//læta mansuétis misit me;
*//Ut medérer contrítis corde et prædicárem captívis//liberatiónem et clausis apertiónem.
℣.//Ego ex Deo procéssi et veni; neque enim a meípso veni, sed ille me//misit.
*//Ut medérer contrítis corde et prædicárem captívis liberatiónem et clausis//apertiónem.
LECTIO ALTERA
Ex Sermónibus sancti Petri Chrysólogi epíscopi
(Sermo 160: PL 52, 620-622)
Qui nobis nasci voluit, a nobis noluit ignorari
Quamvis in ipso domínicæ incarnatiónis sacraménto affúerint clara semper//divinitátis insígnia, Deum tamen venísse in humánum corpus multis modis áperit//et revélat hodiérna sollémnitas, ne perdat per ignorántiam semper obscuritátibus//involúta mortálitas quod tantum tenére méruit et possidére per grátiam.///Nam qui nobis nasci vóluit, a nobis nóluit ignorári: et ídeo sic áperit, ne//magnum pietátis sacraméntum magni fíeret erróris occásio.///Hódie magus, quem fulgéntem quærébat in stellis, in cunis réperit//vagiéntem. Hódie magus clarum mirátur in pannis, quem diu in astris patiebátur//obscúrum.///Hódie magus quid ibi vídeat profúndo stupóre pervólvit: in terra cælum, in//cælo terram, in Deo hóminem, in hómine Deum, et univérso sǽculo non//capácem conclúdi córpore perpusíllo. Iamque videns, crédere se et non discútere,//mýsticis munéribus confitétur: ture Deum, auro regem, myrrha esse moritúrum.///Hinc est quod gentílis, qui erat novíssimus, factus est primus: quia tunc ex//magórum fide est géntium credúlitas dedicáta.///Hódie Christus Iordánis álveum, mundi peccátum lavatúrus, intrávit: ad hoc//eum venísse Ioánnes ipse testátur: Ecce Agnus Dei ecce qui tollit peccáta mundi.//Hódie servus Dóminúm, homo Deum, Ioánnes Christum tenet; tenet acceptúrus//véniam, non datúrus.///Hódie, sicut ait Prophéta: Vox Dómini super aquas. Quæ vox? Hic est Fílius//meus diléctus, in quo mihi complácui.///Hódie Spíritus Sanctus supérnatat aquis in spécie colúmbæ, ut, sicut illa//colúmba Noe nuntiáverat dilúvium discessísse mundi, ita ista índice noscerétur//perpétuum mundi cessásse naufrágium; neque sicut illa véteris olívæ súrculum//portáret, sed totam in caput paréntis novi chrísmatis pinguédinem fundit, ut//ímpleat illud quod Prophéta prædíxit: Proptérea unxit te Deus, Deus tuus, óleo//lætítiæ præ consórtibus tuis.///Hódie Christus inítium dat signórum cæléstium, dum convértit aquas in//vinum. Sed aqua in sánguinis erat converténda mystérium, ut mera pócula de//vase córporis sui Christus bibéntibus propináret, ut impléret illud Prophétæ: Et//calix meus inébrians quam præclárus est!
RESPONSORIUM

℟.//Tria sunt múnera pretiósa, quæ obtulérunt magi Dómino in die illa, et//habent in se divína mystéria:
*//In auro, ut ostendátur regis poténtia; in ture//sacerdótem magnum consídera; et in myrrha domínicam sepultúram.
℣.//Salútis nostræ auctórem magi veneráti sunt in cunábulis, et de thesáuris//suis mýsticas ei múnerum spécies obtulérunt.
*//In auro, ut ostendátur regis//poténtia; in ture sacerdótem magnum consídera; et in myrrha domínicam//sepultúram.//Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
Oratio
Corda nostra, quǽsumus, Dómine, tuæ maiestátis splendor illústret, quo per//mundi huius ténebras transíre valeámus et perveniámus ad pátriam claritátis//ætérnæ. Per Dóminum.
DIE 8 IANUARII
Ad Officium lectionis
LECTIO PRIOR
De libro Isaíæ prophétæ
62, 1-12
Propinquitas redemptionis
[1]//Propter Sion non tacébo et propter Ierúsalem non quiéscam, donec//egrediátur ut splendor iustítia eius, et salus eius ut lampas accendátur.///[2]//Et vidébunt gentes iustítiam tuam et cuncti reges glóriam tuam; et vocáberis//nómine novo, quod os Dómini nominábit.//[3]//Et eris coróna glóriæ in manu Dómini//et diadéma regni in manu Dei tui.///[4]//Non vocáberis ultra Derelícta, et terra tua non vocábitur ámplius Desoláta;//sed vocáberis Beneplácitum meum in ea, et terra tua Nupta, quia complácuit//Dómino in te, et terra tua erit nupta.///[5]//Nam ut iúvenis uxórem ducit vírginem, ita ducent te fílii tui; ut gaudet//sponsus super sponsam, ita gaudébit super te Deus tuus.//[6]//Super muros tuos//Ierúsalem constítui custódes; tota die et tota nocte, in perpétuo non tacébunt.///Qui commonétis Dóminum, ne taceátis//[7]//et ne detis siléntium ei, donec//stabíliat et donec ponat Ierúsalem laudem in terra.///[8]//Iurávit Dóminus in déxtera sua et in bráchio fortitúdinis suæ: «Non dabo//tríticum tuum ultra cibum inimícis tuis, neque bibent fílii aliéni vinum tuum, in//quo laborásti.//[9]//Quia, qui collígerint illud, cómedent et laudábunt Dóminum; et//qui vindémiam fécerint, illud bibent in átriis sanctuárii mei.///[10]//Transíte, transíte per portas, paráte viam pópulo. Stérnite, stérnite sémitam,//elígite lápides, eleváte signum ad pópulos».///[11]//Ecce Dóminus audítum fecit in extrémis terræ: «Dícite fíliæ Sion: Ecce//salus tua venit, ecce merces eius cum eo et prǽmium eius coram illa.//[12]//Et//vocábunt eos Pópulus sanctus, Redémpti a Dómino; tu autem vocáberis Quæsíta,//Cívitas non derelícta».
RESPONSORIUM
(Is 62, 2-3)
℟.//Vidébunt gentes iustítiam tuam et cuncti reges glóriam tuam;
*//Et//vocábitur tibi nomen novum, quod os Dómini nominábit.
℣.//Et eris coróna glóriæ in manu Dómini et diadéma regni in manu Dei tui.
*//Et vocábitur tibi nomen novum, quod os Dómini nominábit.
LECTIO ALTERA
Ex Sermóne in sancta Theophanía sancto Hippólyto presbýtero attribúto
(Nn. 2. 6-8. 10: PG 10, 854. 858-859. 862)
Aqua et Spiritus
Ad Ioánnem venit Iesus, et baptísmum ab eo suscépit. O res digníssima//admiratióne! Infinítum flumen, quod lætíficat civitátem Dei exígua ablúitur//aqua. Fons incomprehensíbilis, qui vitam ómnibus homínibus progérminat et//término caret, a parvis et temporáriis aquis obrúitur.///Qui ubíque præsens est nec usquam abest, incomprehensíbilis ángelis et ab//hóminum conspéctu remótus, ad baptísmum accédit ut ipsi plácuit. Et ecce apérti//sunt ei cæli et vox facta est dicens: Hic est Fílius meus diléctus, in quo//complácui.///Amátus amórem génerat, et lux immateriális lucem inaccessíbilem. Hic est//qui Ioséphi nominátus est fílius, et meus est Unigénitus secúndum divínam//esséntiam.///Hic est Fílius meus diléctus: esúriens ille, qui innúmera alit mília; labórans,//idémque récreans laborántes; non habens ubi caput reclínet suum, et ómnia//gerens manu; qui pátitur, et ómnibus medétur passiónibus; qui cǽditur cólaphis,//et mundum donat libertáte; qui in látere percútitur, et latus Adámi córrigit.///Sed mentem, quæso, mihi accuráte inténdite: volo enim recúrrere ad fontem//vitæ, et fontem medélas scaturiéntem contemplári.///Pater immortalitátis immortálem Fílium ac Verbum in mundum misit, qui//venit ad hómines, lotúrus eos aqua et Spíritu: et regeneratúrus ad ánimæ//corporísque incorruptibilitátem, inspirávit in nos spíritum vitæ, et incorruptíbili//armatúra nos índuit.///Si ígitur homo factus immortális est, deus étiam erit. Si vero per aquam et//Spíritum Sanctum a regeneratióne ex lavácro deus fit, comperítur étiam post//resurrectiónem a mórtuis cohéres Christi esse.///Igitur præcónis voce proclámo: Veníte, omnes tribus géntium, ad baptísmatis//immortalitátem. Hæc est aqua cum Spíritu coniúncta, qua paradísus rigátur, terra//pinguéscit, increméntum plantæ cápiunt, génerant animália; atque ut ómnia//compéndio ampléctar, per quam regenerátus homo vivificátur, qua Christus//baptizátus est, in quam Spíritus Sanctus colúmbæ spécie descéndit.///Qui enim cum fide in hoc regeneratiónis lavácrum descéndit, renúntiat//diábolo, et Christo se addícit; hostem ábnegat, at Christum Deum esse confitétur;//servitútem éxuit, índuit adoptiónem; redit ex baptísmo spléndidus ut sol, rádios//iustítiæ effúlgurans; quod vero máximum est, revértitur fílius Dei et Christi//cohéres.///Ipsi glória et poténtia cum sanctíssimo, bono et vivífico eius Spíritu, nunc sit//et semper et in ómnia sǽcula sæculórum. Amen.
RESPONSORIUM
(Io 1, 32. 34. 33)
℟.//Vidi Spíritum descendéntem quasi colúmbam de cælo, et mansit super//eum;
*//Vidi, et testimónium perhíbui, quia hic est Fílius Dei.
℣.//Qui misit me baptizáre in aqua, ille mihi dixit: Super quem víderis//Spíritum descendéntem et manéntem super eum, hic est qui baptízat in Spíritu//Sancto.
*//Vidi, et testimónium perhíbui, quia hic est Fílius Dei.
Oratio
Deus, cuius Unigénitus in substántia nostræ carnis appáruit, præsta,//quǽsumus, ut per eum, quem símilem nobis foris agnóvimus, intus reformári//mereámur. Qui tecum vivit.
DIE 9 IANUARII
Ad Officium lectionis
LECTIO PRIOR
De libro Isaíæ prophétæ
63, 7-19
Rememoratio misericordiæ Dei in derelictione populi
[7]//Miseratiónum Dómini recordábor, laudum Dómini super ómnibus, quæ//réddidit nobis Dóminus, et super multitúdinem bonórum dómui Israel, quæ//largítus est eis secúndum misericórdias suas et secúndum multitúdinem//miseratiónum suárum.///[8]//Et dixit: «Verúmtamen pópulus meus est, fílii, qui non delúdent»; et factus//est eis salvátor.//[9]//In omni tribulatióne eórum non legátus neque ángelus, sed ipse//salvávit eos. In dilectióne sua et in indulgéntia sua ipse redémit eos et sústulit//eos et portávit eos cunctis diébus sǽculi.///[10]//Ipsi autem ad iracúndiam provocavérunt et afflixérunt spíritum sanctitátis//eius; et convérsus est eis in inimícum et ipse debellávit eos.///[11]//Et recordátus est diérum antiquórum, Móysi et pópuli sui. Ubi est qui edúxit//eos de mari cum pastóre gregis sui? Ubi est qui pósuit in médio eius spíritum//sanctitátis suæ?//[12]//Qui addúxit ad déxteram Móysi bráchium maiestátis suæ, qui//scidit aquas ante eos, ut fáceret sibi nomen sempitérnum,//[13]//qui dedúxit eos per//abýssos quasi equum per desértum, et non impingébant?//[14]//Sicut arméntum, quod//descéndit per vallem, spíritus Dómini fecit eos quiéscere; sic conduxísti//pópulum tuum, ut fáceres tibi nomen glóriæ.///[15]//Atténde de cælo et vide de habitáculo sancto tuo et glóriæ tuæ; ubi est zelus//tuus et fortitúdo tua? Commótio víscerum tuórum et misericórdiæ tuæ super me//continuérunt se.///[16]//Tu enim pater noster. Abraham enim nescit nos, et Israel ignórat nos; tu,//Dómine, pater noster, redémptor noster: a sǽculo nomen tuum.///[17]//Quare erráre nos fecísti, Dómine, de viis tuis, indurásti cor nostrum, ne//timerémus te? Convértere propter servos tuos, tribus hereditátis tuæ.//[18]//Brevi//témpore hereditavérunt pópulum sanctum tuum, hostes nostri conculcavérunt//sanctuárium tuum.//[19]//Facti sumus a sǽculo, cum non dominaréris nostri, neque//invocarétur nomen tuum super nos.///Utinam dirúmperes cælos et descénderes! A fácie tua montes deflúerent.
RESPONSORIUM
(Is 63, 17. 19)
℟.//Quare erráre nos fecísti, Dómine, de viis tuis, indurásti cor nostrum, ne//timerémus te?
*//Utinam dirúmperes cælos et descénderes!
℣.//Convértere propter servos tuos, tribus hereditátis tuæ.
*//Utinam//dirúmperes cælos et descénderes!
LECTIO ALTERA
Ex Oratiónibus sancti Procli Constantinopolitáni epíscopi
(Oratio 7 in sancta Theophania, 1-3: PG 65, 758-759)
Aquarum sanctificatio
Christus mundo appáruit, mundúmque incompósitum ornans, præclárum//lætúmque réddidit. Mundi peccátum suscépit, ac mundi hostem deiécit.//Aquárum fontes sanctificávit, hominúmque ánimas illuminávit. Mirácula//miráculis intéxuit maióribus.///Hódie namque terra et mare Salvatóris grátiam inter se partíta sunt,//mundúsque univérsus lætítia perfúsus est; ac hodiérnus dies maióra præcedénti//sollemnitáte miraculórum increménta osténdit.///Nam in superióri nataliciórum Salvatóris sollémni die aggaudébat terra, quod//Dóminum portáret in præsépio; at in præsénti hoc Theophaniórum die mare//summo gáudio éxsilit ac gestit; gestit autem, eo quod sanctificatiónis//benedictiónem médio Iordáne recéperit.///In antecedénti sollemnitáte imperféctus infans exhibebátur, nostram attéstans//imperfectiónem: at in præsénti die festo perféctus conspícitur, eum subobscúre//desígnans, qui perféctus ex perfécto procédit. Illic Rex córporis púrpuram índuit;//hic fons flumen circúmdat ac velut ámicit.///Agite ígitur, nóvaque ac stupénda vidéte mirácula: nempe iustítiæ solem in//Iordáne lavántem, ignem aqua mersum, Deúmque minístro hómine//sanctificátum.///Hódie omnis creatúra hymnis pérsonans clamat: Benedíctus qui venit in//nómine Dómini. Benedíctus qui omni témpore venit: non enim nunc primum//ádvenit.///Ecquísnam iste est? dic clárius, oro te, beáte David: Deus Dóminus, et illúxit//nobis. Nec David solum id prophéta dicit, verum étiam Paulus apóstolus, suo ei//astípulans testimónio, in hæc verba ait: Appáruit grátia Dei, salutáris ómnibus//homínibus, erúdiens nos. Non alíquibus, sed ómnibus: ómnibus namque, Iudǽis//páriter ac Græcis, salútem per baptísmum elargítur, commúne univérsis//benefícium baptísma propónens.///Agite, spectáte mirum novúmque dilúvium, maius præstantiúsque dilúvio,//quod Noe tempóribus fuit. Illic enim dilúvii aqua humánum interémit genus; at//hic baptísmi aqua, eius poténtia qui est baptizátus, mórtuos revocávit ad vitam.//Colúmba illic, olívæ ramum ore ferens, Christi Dómini odóris designávit//fragrántiam; hic autem Spíritus Sanctus, in colúmbæ spécie advéniens,//Dóminum misericórdem osténdit.
RESPONSORIUM

℟.//Hódie nobis appáruit lumen de lúmine, quem Ioánnes baptizávit in Iordáne//flúmine:
*//Ipsum crédimus natum ex María Vírgine.
℣.//Cæli apérti sunt super eum et vox Patris audíta est.
*//Ipsum crédimus//natum ex María Vírgine.
Oratio
Deus, illuminátor ómnium géntium, da pópulis tuis perpétua pace gaudére et//illud córdibus nostris spléndidum lumen infúnde, quod patrum nostrórum//méntibus aspersísti. Per Dóminum.
DIE 10 IANUARII
Ad Officium lectionis
LECTIO PRIOR
De libro Isaíæ prophétæ
63, 19 b — 64, 11
Imploratur visitatio divina
[63,19]//Utinam dirúmperes cælos et descénderes! A fácie tua montes deflúerent.//[64,1]//Sicut ignis succéndit sarménta, aquam ebullíre facit ignis, ut notum fácias//nomen tuum inimícis tuis, a fácie tua gentes turbéntur,//[2]//cum féceris mirabília,//quæ non sperabámus. Descendísti, et a fácie tua montes defluxérunt.///[3]//A sǽculo non audiérunt, neque aures percepérunt; óculus non vidit Deum,//absque te, qui operarétur pro sperántibus in eum.//[4]//Occúrris lætánti, faciénti//iustítiam et his, qui in viis tuis recordántur tui. Ecce tu irátus es, et peccávimus;//in ipsis a sǽculo nos salvábimur.///[5]//Et facti sumus ut immúndus omnes nos, et quasi pannus inquinátus univérsæ//iustítiæ nostræ; et marcúimus quasi fólium univérsi, et iniquitátes nostræ quasi//ventus abstulérunt nos.//[6]//Non est qui ínvocet nomen tuum, qui consúrgat et//adhǽreat tibi, quia abscondísti fáciem tuam a nobis et dissolvísti nos in manu//iniquitátis nostræ.///[7]//Et nunc, Dómine, pater noster es tu, nos vero lutum; et fictor noster tu, et//ópera mánuum tuárum omnes nos.//[8]//Ne irascáris, Dómine, nimis et ne ultra//memíneris iniquitátis; ecce, réspice: pópulus tuus omnes nos.//[9]//Urbes sanctitátis//tuæ factæ sunt in desértum, Sion desérta facta est, Ierúsalem desoláta est.///[10]//Domus sanctitátis nostræ et glóriæ nostræ, ubi laudavérunt te patres nostri,//facta est in exustiónem ignis, et ómnia desiderabília nostra versa sunt in ruínas.//[11]//Numquid super his continébis te, Dómine, tacébis et afflíges nos veheménter?
RESPONSORIUM
(Cf. Is 56, 1; Mic 4, 9; Is 43, 3)
℟.//Ierúsalem, cito véniet salus tua: quare mæróre consúmeris? numquid//consiliárius non est tibi, quia innovávit te dolor?
*//Salvábo te et liberábo te, noli//timére.
℣.//Ego enim sum Dóminus Deus tuus, Sanctus Israel, Redémptor tuus.
*//Salvábo te et liberábo te, noli timére.
LECTIO ALTERA
Ex Commentário sancti Cyrílli Alexandríni epíscopi in Ioánnis Evangélium
(Lib. 5, cap. 2: PG 73, 751-754)
Effusio Spiritus Sancti in omnem carnem
Cum univérsi Opifex ómnia in Christo instauráre pulchérrimo sane órdine//statuísset, et hóminis natúram in antíquum statum dénuo restitúere, pollicétur//una cum céteris bonis lárgiter redditúrum se ipsi quoque Spíritum Sanctum, cum//áliter in pacátam et stábilem bonórum possessiónem redintegrári non posset.///Defínit ítaque tempus descensúri in nos Sancti Spíritus, advéntus scílicet//Christi, promittítque dicens: In diébus illis, Servatóris vidélicet, effúndam de//Spíritu meo in omnem carnem.///Ubi vero tempus tantæ munificéntiæ et libertátis prodúxit in médium cum//carne in terris Unigénitum, hoc est hóminem ex mulíere natum, iuxta divínam//Scriptúram, rursus dedit Spíritum Deus ac Pater, primúsque Christus tamquam//primítiæ renovátæ natúræ eum excépit. Testátus est hoc Ioánnes Baptísta dicens://Vidi descendéntem Spíritum de cælo et mansit super eum.///Christus vero dícitur Spíritum accepísse, quátenus homo factus est, et//quátenus hómini conveniébat accípere; et quemádmodum, licet Fílius exsístat//Dei ac Patris, et ex eius substántia génitus, étiam ante incarnatiónem, imo pótius//ante ómnia quoque sǽcula, non gravátur tamen audíre Deum ac Patrem se//compellántem, postquam factus homo est: Fílius meus es tu: ego hódie génui te.///Eum enim, qui ante sǽcula Deus erat ex ipso génitus, hódie génitum esse//dicit, ut nos in eo suscíperet in filiórum adoptiónem; tota quippe natúra in//Christo reperítur, in quantum homo est: sic et Pater, cum próprium Spíritum//hábeat, eum rursus dícitur dare Fílio, ut nos in eo Spíritum lucrémur. Hanc ígitur//ob causam Abrahæ semen apprehéndit, sícuti scriptum est, et assimilátus est per//ómnia frátribus.///Accipit ergo Unigénitus Spíritum Sanctum non sibi ipsi; est enim eius, et in//eo et per eum datur, sícuti iam ántea díximus: sed quóniam homo factus totam//habébat in se natúram, ut eam omnem instauráret atque in íntegrum restitúeret.//Porro vidére licet, si recta ratiocinatióne ut et Scriptúræ testimóniis uti velímus,//Christum non sibi ipse accepísse Spíritum, sed nobis pótius in seípso: ómnia//quippe étiam per eum in nos bona derivántur.
RESPONSORIUM
(Ez 37, 27-28; Hebr 8, 8)
℟.//Ego ero eis Deus et ipsi erunt mihi pópulus;
*//Et scient gentes quia ego//Dóminus sanctificátor Israel, cum fúerit sanctuárium meum in médio eórum in//perpétuum.
℣.//Consummábo super domum Israel et super domum Iuda, testaméntum//novum.
*//Et scient gentes quia ego Dóminus sanctificátor Israel, cum fúerit//sanctuárium meum in médio eórum in perpétuum.
Oratio
Deus, qui per Fílium tuum æternitátis tuæ lumen cunctis géntibus suscitásti,//da plebi tuæ fulgórem plenum sui Redemptóris agnóscere, ut ad perpétuam//claritátem per eius increménta pervéniat. Per Dóminum.
DIE 11 IANUARII
Ad Officium lectionis
LECTIO PRIOR
De libro Isaíæ prophétæ
65, 13-25
Cælum novum et terra nova
[13]//Hæc dicit Dóminus Deus:///«Ecce servi mei cómedent, et vos esuriétis; ecce servi mei bibent, et vos//sitiétis; ecce servi mei lætabúntur, et vos confundémini;//[14]//ecce servi mei//laudábunt in exsultatióne cordis et vos clamábitis præ dolóre cordis, et præ//contritióne spíritus ululábitis.///[15]//Et relinquétis nomen vestrum in iuraméntum eléctis meis: “Interfíciat te//Dóminus Deus”, et servos suos vocábit nómine álio.//[16]//Quicúmque benedícit sibi//in terra, benedícet sibi in Deo Amen; et, quicúmque iurat in terra, iurábit in Deo//Amen; quia oblivióni tradéntur angústiæ prióres, et quia abscondéntur ab óculis//meis.///[17]//Ecce enim ego creo cælos novos et terram novam, et non erunt in memória//prióra et non ascéndent super cor.//[18]//Sed gaudébunt et exsultábunt usque in//sempitérnum in his, quæ ego creo, quia ecce ego creo Ierúsalem exsultatiónem et//pópulum eius gáudium.//[19]//Et exsultábo in Ierúsalem et gaudébo in pópulo meo, et//non audiétur in ea ultra vox fletus et vox clamóris.//[20]//Non erit ibi ámplius infans//diérum et senex, qui non ímpleat dies suos. Quóniam puer erit, qui centenárius//moriátur; et, qui non attíngat centum annos, maledíctus erit.///[21]//Et ædificábunt domos et habitábunt et plantábunt víneas et cómedent//fructus eárum.//[22]//Non ædificábunt, ut álius hábitet, non plantábunt, ut álius//cómedat: secúndum enim dies ligni erunt dies pópuli mei, et opéribus mánuum//suárum diu fruéntur elécti mei.///[23]//Non laborábunt frustra, neque generábunt in intéritum repentínum, quia//semen benedictórum erunt Dómini, et nepótes eórum cum eis.//[24]//Erítque://ántequam clament, ego respondébo; adhuc illis loquéntibus, ego exáudiam.///[25]//Lupus et agnus pascéntur simul, et leo sicut bos cómedet páleas, et serpénti//pulvis panis eius. Non nocébunt, neque occídent in omni monte sancto meo»,//dicit Dóminus.
RESPONSORIUM
(Ap 21, 1. 3. 4)
℟.//Vidi cælum novum et terram novam; et audívi vocem magnam de throno//dicéntem:
*//Ecce tabernáculum Dei cum homínibus! Et habitábit cum eis.
℣.//Abstérget Deus omnem lácrimam ab óculis eórum et mors ultra non erit,//quia prima abiérunt.
*//Ecce tabernáculum Dei cum homínibus! Et habitábit cum//eis.
LECTIO ALTERA
Ex Sermónibus sancti Máximi Taurinénsis epíscopi
(Sermo 100, de sancta Epiphania 1, 3: CCL 23, 398-400)
Baptismi dominici sacramenta
Evangélica Scriptúra refert Dóminum ad Iordánem baptísmi causa venísse, et//in eódem flúmine mystériis se cæléstibus consecrári voluísse.///Rátio enim éxigit, ut post diem natális domínici — licet interpósitis annis,//eódem autem témpore — hæc festívitas sequerétur, quam et ipsam festivitátem//natálem appellándam puto.///Tunc enim natus homínibus, hódie renátus est sacrámentis; tunc per//Vírginem éditus, hódie per mystérium generátus. Ibi, cum secúndum hóminem//náscitur, mater eum María sinu circúmfovet; hic, cum secúndum mystérium//gígnitur, Pater eum Deus voce compléctitur; ait enim: Hic est enim Fílius meus,//in quo bene complácui; ipsum audíte. Mater ergo pártui molli blandítur grémio,//Pater Fílio pio testimónio famulátur; mater, inquam, eum adorándum Magis//íngerit, Pater coléndum géntibus maniféstat.///Igitur Dóminus Iesus venit ad baptísmum, et corpus suum sanctum vóluit//aqua dílui.///Dicat fortásse áliquis: «Qui sanctus est, quare vóluit baptizári?». Audi ergo!//Ideo baptizátur Christus, non ut sanctificétur aquis, sed ut aquas ipse sanctíficet,//et purificatióne sui puríficet fluéntia illa quæ tangit. Consecrátio enim Christi//consecrátio maior est eleménti.///Cum enim Salvátor ablúitur, iam tunc in nostrum baptísmum tota aqua//mundátur, et purificátur fons, ut secutúris póstmodum pópulis lavácri grátia//ministrétur. Præcédit ergo Christus per baptísmum, ut christiáni post eum//confidénter pópuli subsequántur.///Intéllego ego mystérium: ita enim et colúmna ignis præcéssit per mare//Rubrum, ut intrépidum iter Israel fílii sequeréntur; et ipsa prior per aquas gressa//est, ut veniéntibus post se viándi sémitam præparáret. Quod factum, sicut//Apóstolus dicit, mystérium baptísmi fuit. Baptísmum plane quodámmodo fuit,//ubi hómines nubes operiébat, unda portábat.///Sed hæc ómnia operátus est Christus Dóminus idem qui et modo, qui, sicut//tunc per mare fílios Israel in ignis colúmna præcéssit, ita nunc per baptísmum//christiános pópulos in córporis sui colúmna præcédit. Ipsa, inquam, est colúmna,//quæ tunc lumen sequéntium óculis præstitit, modo lucem credéntium córdibus//subminístrat; tunc in flúctibus undárum solidávit sémitam, modo in lavácro fídei//vestígia corróborat.
RESPONSORIUM
(Io 1, 29; Is 53, 11)
℟.//Vidit Ioánnes Iesum veniéntem ad se et ait: Ecce agnus Dei;
*//Ecce qui//tollit peccátum mundi.
℣.//Iustificábit ipse multos et iniquitátes eórum ipse portábit.
*//Ecce qui tollit//peccátum mundi.
Oratio
Præsta, quǽsumus, omnípotens Deus, ut Salvatóris mundi, stella duce,//manifestáta natívitas méntibus nostris revelétur semper et crescat. Per Dóminum.
DIE 12 IANUARII
Ad Officium lectionis
LECTIO PRIOR
De libro Isaíæ prophétæ
66, 10-14. 18-23
Salus universa
10]//Lætámini cum Ierúsalem et exsultáte in ea,//omnes, qui dilígitis eam;//gaudéte cum ea gáudio,//univérsi, qui lugebátis super eam,//[11]//ut sugátis et repleámini//ab úbere consolatiónis eius,//ut mulgeátis et delíciis affluátis//ex ubéribus glóriæ eius.//[12]//Quia hæc dicit Dóminus://«Ecce ego dírigam ad eam quasi flúvium pacem//et quasi torréntem inundántem glóriam géntium.//Sugétis, in ulnis portabímini,//et super génua blandiéntur vobis.//[13]//Quómodo si quem mater consolátur,//ita ego consolábor vos;//et in Ierúsalem consolabímini.//[14]//Vidébitis et gaudébit cor vestrum//et ossa vestra quasi herba germinábunt//et manifestábitur manus Dómini in servis eius//et indignábitur inimícis suis.///[18]//Ego autem cognóscens ópera eórum et cogitatiónes eórum véniam, ut//cóngregem omnes gentes et linguas; et vénient et vidébunt glóriam meam.//[19]//Et//ponam in eis signum et mittam ex eis, qui salváti fúerint, ad gentes in Tharsis,//Phut, Lud, Mosoch, Ros, Thubal et Iavan, ad ínsulas longínquas, ad eos, qui non//audiérunt de me et non vidérunt glóriam meam, et annuntiábunt glóriam meam//géntibus;//[20]//et addúcent omnes fratres vestros de cunctis géntibus oblatiónem//Dómino, in equis et in quadrígis et in lectícis et in mulis et in dromedáriis, ad//montem sanctum meum Ierúsalem, dicit Dóminus: quómodo si ínferant fílii//Israel oblatiónem in vase mundo in domum Dómini.//[21]//Et assúmam ex eis in//sacerdótes et Levítas, dicit Dóminus.//[22]//Quia sicut cæli novi//et terra nova, quæ ego fáciam,//stabunt coram me,//dicit Dóminus,//sic stabit semen vestrum et nomen vestrum.//[23]//Et erit: unoquóque novilúnio//et quovis sábbato//véniet omnis caro, ut adóret coram fácie mea»,//dicit Dóminus.
RESPONSORIUM
(Is 66, 18. 19; Io 17, 6. 18)
℟.//Ego véniam, ut cóngregem omnes gentes et linguas:
*//Et vénient et//vidébunt glóriam meam et annuntiábunt eam géntibus.
℣.//Manifestávi nomen tuum homínibus, quos dedísti mihi de mundo: sicut tu//me misísti, et ego misi eos.
*//Et vénient et vidébunt glóriam meam et//annuntiábunt eam géntibus.
LECTIO ALTERA
Ex Sermónibus Fausti Regiénsis epíscopi
(Sermo 5, de Epiphania 2: PLS 3, 560-562)
Nuptiæ Christi et Ecclesiæ
Die autem tértio núptiæ fiébant. Quæ istæ sunt núptiæ, nisi vota et gáudia//salútis humánæ, quæ vel per confessiónem Trinitátis, vel per fidem//resurrectiónis, die tértio in huius númeri mystério celebrántur?///Nam ídeo et in ália Evangélii lectióne, cum choro et symphóniis, et//nuptiálibus véstibus, réditus fílii iunióris, id est, convérsio pópuli gentílis//excípitur.///Itaque tamquam sponsus procédens de thálamo suo descéndit ad terras//Ecclésiæ ex géntibus congregándæ, suscépta incarnatióne iungéndus, cui et arras//et dotem dedit: arras, quando Deus hómini iunctus est: dotem, quando pro salúte//hóminis immolátus est. Arras, præséntem redemptiónem: dotem vero, vitam//intellégimus ætérnam. Hæc ítaque vidéntibus mirácula erant, intellegéntibus//sacraménta. Si enim bene respícimus, quodámmodo in aquis ipsis similitúdo//baptísmatis et regeneratiónis expónitur. Dum enim áliud ex álio intra se effícitur,//dum inférior creatúra in spéciem meliórem secréta conversióne transfúnditur,//mystérium secúndæ nativitátis perágitur. Mutántur súbito aquæ, hómines//póstmodum mutatúræ.///Operánte ergo Christo in Galilǽa vinum fit, id est, recédit lex, grátia//succédit: umbra removétur, véritas repræsentátur: carnália spiritálibus//comparántur: in novum testaméntum observátio vetústa transfértur: sicut beátus//Apóstolus dicit: Vétera transiérunt et ecce facta sunt nova: et sicut aquæ, quæ in//hýdriis continéntur, nihil mínuunt ex eo quod erant, et tunc incípiunt esse quod//non erant, ita lex non perit per advéntum Christi manifésta, sed próficit.///Vino ergo deficiénte, vinum áliud ministrátur: bonum quidem vinum est//véteris testaménti, sed novi mélius; vetus testaméntum, quod Iudǽi obsérvant,//vanéscit in líttera; novum, quod ad nos pértinet, sapórem vitæ reddit in grátiam.///Bonum vinum, idest, bonum præcéptum, est legis, quando audis: Díliges//próximum tuum et ódio habébis inimícum tuum. Sed mélius et fórtius vinum est//Evangélii, quando audis: Ego autem dico vobis, dilígite inimícos vestros et//benefácite iis qui odérunt vos.
RESPONSORIUM
(Cf. Tob 13, 11. 13-14; Lc 13, 29)
℟.//Cívitas Dei, luce spléndida fulgébis: et omnes fines terræ adorábunt te.//Natiónes ex longínquo ad te vénient:
*//Et múnera deferéntes adorábunt in te//Dóminum.
℣.//Vénient ab oriénte et occidénte et aquilóne et austro.
*//Et múnera//deferéntes adorábunt in te Dóminum.
Oratio
Omnípotens sempitérne Deus, qui per Unigénitum tuum novam creatúram//nos tibi esse fecísti, præsta, quǽsumus, ut per grátiam tuam in illíus inveniámur//forma, in quo tecum est nostra substántia. Per Dóminum.
IN BAPTISMATE DOMINI
Ad Officium lectionis
LECTIO PRIOR
De libro Isaíæ prophétæ
42, 1-9; 49, 1-9
Servus Domini mansuetus, lux gentium
[42,1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.//[2]//Non//clamábit neque vociferábitur, nec audiétur vox eius foris.//[3]//Cálamum quassátum//non cónteret et linum fúmigans non exstínguet; in veritátem próferet iudícium.//[4]//Non languébit nec frangétur, donec ponat in terra iudícium; et legem eius ínsulæ//exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam:///[6]//«Ego, Dóminus, vocávi te in iustítia et apprehéndi manum tuam; et formávi//te et dedi te in fœdus pópuli, in lucem géntium,//[7]//ut aperíres óculos cæcórum et//edúceres de conclusióne vinctum, de domo cárceris sedéntes in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus.//[9]//Quæ prima fuérunt, ecce venérunt; nova quoque ego//annúntio: ántequam oriántur, audíta vobis fáciam».///[49,1]//Audíte me, ínsulæ, et atténdite, pópuli de longe: Dóminus ab útero vocávit//me, de ventre matris meæ recordátus est nóminis mei;//[2]//et pósuit os meum quasi//gládium acútum, in umbra manus suæ protéxit me et pósuit me sicut sagíttam//eléctam, in pháretra sua abscóndit me,//[3]//et dixit mihi: «Servus meus es tu, Israel,//in quo gloriábor».//[4]//Et ego dixi: «In vácuum laborávi, sine causa et vane//fortitúdinem meam consúmpsi; verúmtamen iudícium meum cum Dómino, et//merces mea cum Deo meo».///[5]//Et nunc dicit Dóminus, qui formávit me ex útero servum sibi, ut redúcerem//Iacob ad eum, et Israel ei congregarétur; et glorificátus sum in óculis Dómini, et//Deus meus factus est fortitúdo mea.///[6]//Et dixit: «Parum est ut sis mihi servus ad suscitándas tribus Iacob et//relíquias Israel reducéndas: dabo te in lucem géntium, ut sit salus mea usque ad//extrémum terræ».///[7]//Hæc dicit Dóminus, redémptor Israel, Sanctus eius, ad contémptum in//ánima, ad abominátum in gente, ad servum dominórum: «Reges vidébunt et//consúrgent, príncipes quoque et adorábunt propter Dóminum, quia fidélis est,//Sanctum Israel, qui elégit te».///[8]//Hæc dicit Dóminus: «In témpore benepláciti exaudívi te et in die salútis//auxiliátus sum tui; et servávi te et dedi te in fœdus pópuli, ut suscitáres terram et//distribúeres hereditátes dissipátas;//[9]//ut díceres his, qui vincti sunt: “Exíte”, et his,//qui in ténebris: “Revelámini”. Super vias pascéntur, et in ómnibus cóllibus//decalvátis páscua eórum».
RESPONSORIUM
(Cf. Mt 3, 16. 17; Lc 3, 22)
℟.//Hódie in Iordáne, baptizáto Dómino, apérti sunt cæli et sicut colúmba//super eum Spíritus mansit et vox Patris intónuit:
*//Hic est Fílius meus diléctus,//in quo mihi bene complácui.
℣.//Descéndit Spíritus Sanctus corporáli spécie sicut colúmba super ipsum et//vox de cælo facta est:
*//Hic est Fílius meus diléctus, in quo mihi bene//complácui.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Omnípotens sempitérne Deus, qui Christum, in Iordáne flúmine baptizátum,//Spíritu Sancto super eum descendénte, diléctum Fílium tuum sollémniter//declarásti, concéde fíliis adoptiónis tuæ, ex aqua et Spíritu Sancto renátis, ut in//beneplácito tuo iúgiter persevérent. Per Dóminum.
DOMINICA
Ad Officium lectionis
LECTIO PRIOR
Incipit liber Isaíæ prophétæ
1, 1-18
Obiurgatio populi
[1]//Vísio Isaíæ fílii Amos, quam vidit super Iudam et Ierúsalem in diébus Ozíæ,//Ióatham, Achaz, Ezechíæ regum Iudæ.///[2]//Audíte, cæli, et áuribus pércipe, terra, quóniam Dóminus locútus est: «Fílios//enutrívi et exaltávi, ipsi autem sprevérunt me.//[3]//Cognóvit bos possessórem suum,//et ásinus præsépe dómini sui; Israel non cognóvit, pópulus meus non intelléxit».///[4]//Væ genti peccatríci, pópulo gravi iniquitáte, sémini nequam, fíliis scelerátis!//Dereliquérunt Dóminum, blasphemavérunt Sanctum Israel, abalienáti sunt//retrórsum.///[5]//Super quo percutiémini vos ultra, addéntes prævaricatiónem? Omne caput//lánguidum, et omne cor mærens.//[6]//A planta pedis usque ad vérticem non est in eo//sánitas; vulnus et livor et plaga tumens non est circumligáta nec curáta//medicámine neque fota óleo.///[7]//Terra vestra desérta, civitátes vestræ succénsæ igni; regiónem vestram//coram vobis aliéni dévorant, et desolábitur sicut in vastitáte hostíli.///[8]//Et derelinquétur fília Sion ut umbráculum in vínea, sicut tugúrium in//cucumerário, sicut cívitas, quæ obséssa est.//[9]//Nisi Dóminus exercítuum//reliquísset nobis semen, quasi Sódoma fuissémus et quasi Gomórra símiles//essémus.///[10]//Audíte verbum Dómini, príncipes Sodomórum; percípite áuribus legem Dei//nostri, pópulus Gomórræ.///[11]//«Quo mihi multitúdinem victimárum vestrárum?, dicit Dóminus. Plenus//sum holocáustis aríetum et ádipe pínguium; et sánguinem vitulórum et agnórum//et hircórum nólui.//[12]//Cum venéritis ante conspéctum meum, quis quæsívit hæc de//mánibus vestris, ut ambularétis in átriis meis?//[13]//Ne afferátis ultra sacrifícium//vanum; abominátio mihi incénsum, neoménia et sábbatum et convéntus; non//feram scelus cum cœtu sollémni;//[14]//caléndas vestras et sollemnitátes vestras odívit//ánima mea, facta sunt mihi molésta, laborávi sústinens.//[15]//Et cum extendéritis//manus vestras, avértam óculos meos a vobis; et cum multiplicavéritis oratiónem,//non exáudiam: manus enim vestræ sánguine plenæ sunt.///[16]//Lavámini, mundi estóte, auférte malum cogitatiónum vestrárum ab óculis//meis; quiéscite ágere pervérse,//[17]//díscite benefácere: quǽrite iudícium, subveníte//opprésso, iudicáte pupíllo, deféndite víduam.///[18]//Et veníte, et iudício contendámus, dicit Dóminus. Si fúerint peccáta vestra//ut cóccinum, quasi nix dealbabúntur; et, si fúerint rubra quasi vermículus, velut//lana erunt».
RESPONSORIUM
(Is 1, 16. 18. 17)
℟.//Lavámini, mundi estóte, auférte malum cogitatiónum vestrárum ab óculis//meis;
*//Si fúerint peccáta vestra ut cóccinum, quasi nix dealbabúntur.
℣.//Quiéscite ágere pervérse, díscite benefácere, quǽrite iudícium.
*//Si fúerint//peccáta vestra ut cóccinum, quasi nix dealbabúntur.
LECTIO ALTERA
Ex Catechésibus sancti Cyrílli Hierosolymitáni epíscopi.
(Cat. 15, 1-3: PG 33, 870-874)
De duplici adventu Iesu Christi
Christi advéntum annuntiámus, non unum dumtáxat, sed et álterum prióre//multo speciosiórem. Ille enim patiéntiæ significatiónem prǽtulit; iste vero divíni//regni diadéma feret.///Nam ut plúrimum duplícia sunt ómnia apud Dóminum nostrum Iesum//Christum. Duplex natívitas, áltera ex Deo ante sǽcula, áltera ex Vírgine in//consummatióne sæculórum; duplex descénsus: unus obscúrus, qui tamquam//plúviæ in vellus, alter vero conspícuus, nimírum futúrus.///In primo advéntu fásciis involútus est in præsépio: in secúndo amicítur//lúmine quasi vestiménto. In prióre sustínuit crucem, ignomíniam aspernátus; in//áltero véniet angelórum exércitu stipátus, glorificátus.///Non ígitur in primo tantum advéntu acquiéscimus, sed et secúndum//exspectámus. Cumque in prióre dixérimus://*Benedíctus qui venit in nómine//*Dómini,//idem rursum dicémus in posterióre: ut cum ángelis occurréntes Dómino,//adorántes clamémus://*Benedíctus qui venit in nómine Dómini.///Véniet Salvátor non ut íterum iudicétur, sed ut in ius vocet eos a quibus in//iudícium est vocátus. Qui prius cum iudicarétur tácuit, conscelerátis qui immánia//in illum, quando in crucem egére ausi sunt, in memóriam révocans dicet://*Hæc//*fecísti et tácui.///Tunc, piæ dispensatiónis causa, hómines leni persuasióne docens venit: eo//vero témpore, velint, nolint, regno illíus necessário subiciéntur.///De utróque illo advéntu lóquitur Malachías prophéta://*Et statim véniet ad//*templum suum Dóminus, quem vos quǽritis.//Ecce unus advéntus.///Et rursus de áltero ita infit://*Et Angelus testaménti quem vos quǽritis. Ecce//*véniet Dóminus omnípotens: et quis sustinébit diem ingréssus eius, aut quis//*subsístet in visióne eius? eo quod ipse accédit tamquam ignis conflatórii,//*tamquam herba lavántum: et sedébit conflans et emúndans.///Duos quoque illos advéntus signíficat Paulus ad Titum scribens his verbis://*Appáruit grátia Dei salvatóris ómnibus homínibus, erúdiens nos, ut abnegántes//*impietátem et mundána desidéria, temperánter et pie et iuste vivámus in//*præsénti sǽculo, exspectántes beátam spem et apparitiónem glóriæ magni Dei et//*salvatóris nostri Iesu Christi.//Viden, quómodo primum expréssit advéntum, de//quo grátias agit; álterum vero, quem exspectámus.///Proptérea fídei quam profitémur tenor nunc ita est tráditus, ut credámus in//eum//*qui et ascéndit in cælos, et consédit a dextris Patris. Et ventúrus est in//*glória iudicáre vivos et mórtuos; cuius regni non erit finis.///Véniet ígitur Dóminus noster Iesus Christus e cælis. Véniet vero circa finem//mundi huius cum glória in postréma die. Fiet enim mundi huius consummátio, et//factus iste mundus rursum renovábitur.
RESPONSORIUM
(Cf. Ps 48 (49), 3; 79 (80), 2; 23 (24), 7. 9)
℟.//Aspíciens a longe, ecce vídeo Dei poténtiam veniéntem et nébulam totam//terram tegéntem.
*//Ite óbviam ei, et dícite://*//Núntia nobis, si tu es ipse,//*//Qui//regnatúrus es in pópulo Israel.
℣.//Quique terrígenæ, et fílii hóminum, simul in unum dives et pauper,
*//Ite//óbviam ei et dícite:
Oratio
Da, quǽsumus, omnípotens Deus, hanc tuis fidélibus voluntátem, ut, Christo//tuo veniénti iustis opéribus occurréntes, eius déxteræ sociáti, regnum mereántur//possidére cæléste. Per Dóminum.
FERIA II HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
1, 21-27; 2, 1-5
Iudicium et salus Sion. Concursus gentium
[1,21]//Quómodo facta est méretrix cívitas fidélis, plena iudícii? Iustítia habitávit//in ea, nunc autem homicídæ.//[22]//Argéntum tuum versum est in scóriam, vinum//tuum mixtum est aqua;//[23]//príncipes tui infidéles, sócii furum: omnes díligunt//múnera, sequúntur retributiónes, pupíllo non iúdicant, et causa víduæ non//ingréditur ad illos.///[24]//Propter hoc ait Dóminus, Deus exercítuum, Fortis Israel: «Heu, consolábor//super hóstibus meis et vindicábor de inimícis meis.//[25]//Et convértam manum meam//ad te et éxcoquam ad purum scóriam tuam et áuferam omne stagnum tuum.//[26]//Et//restítuam iúdices tuos, ut fuérunt prius, et consiliários tuos sicut antíquitus; post//hæc vocáberis Cívitas iustítiæ, Urbs fidélis».//[27]//Sion in iudício redimétur et, qui in//ea revérsi sunt, in iustítia.///[2,1]//Verbum, quod vidit Isaías fílius Amos super Iudam et Ierúsalem.//[2]//Et erit in//novíssimis diébus præparátus mons domus Dómini in vértice móntium, et//elevábitur super colles; et fluent ad eum omnes gentes.//[3]//Et ibunt pópuli multi et//dicent:///«Veníte, et ascendámus ad montem Dómini, ad domum Dei Iacob, ut dóceat//nos vias suas, et ambulémus in sémitis eius»; quia de Sion exíbit lex, et verbum//Dómini de Ierúsalem.///[4]//Et iudicábit gentes et arguet pópulos multos; et conflábunt gládios suos in//vómeres et lánceas suas in falces; non levábit gens contra gentem gládium, nec//exercebúntur ultra ad prœlium.///[5]//Domus Iacob, veníte, et ambulémus in lúmine Dómini.
RESPONSORIUM
(Mic 4, 2; Io 4, 25)
℟.//Veníte, ascendámus ad montem Dómini et ad domum Dei Iacob:
*//Docébit//nos de viis suis et íbimus in sémitis eius.
℣.//Messías véniet, qui dícitur Christus; cum vénerit ille, nobis annuntiábit//ómnia.
*//Docébit nos de viis suis et íbimus in sémitis eius.
LECTIO ALTERA
E Lítteris pastorálibus sancti Cároli Borroméo epíscopi
(Acta Ecclesiæ Mediolanensis, t. 2, Lugduni, 1683, 916-917)
De Adventus tempore
Ecce, dilectíssimi, tempus illud ádeo celebrátum, et sollémne tempus, ut ait//Spíritus Sanctus, acceptábile, dies salútis, pacis et reconciliatiónis, tempus quod,//ut tot olim votis et suspíriis eníxius ab antíquis patriárchis et prophétis//ardentíssime concupítum, cum effúsa lætítia a iusto Simeóne tandem visum, et//semper ab Ecclésia sollémniter ádeo celebrátum, sic a nobis debet pia mente,//láudibus, et grátiis ætérno Patri, pro exhíbita in hoc mystério misericórdia, in//perpétuum habéndis péragi; hoc nempe Unigéniti sui advéntu ex imménso in nos//peccatóres amóre illum misit, qui a dǽmonis tyránnide et império nos vindicáret,//ad cælum invitáret, in cæléstia penetrália nos introdúceret, veritátem ipsam nobis//exhibéret, in morum rectitúdine nos institúeret, virtútum sémina communicáret,//grátiæ suæ thesáuris locupletáret, nos dénique in fílio suos et vitæ ætérnæ//herédes ascísceret.///Hoc équidem mystérium dum ánnuum ab Ecclésia recólitur, monémur ut//tantæ caritátis nobis exhíbitæ memória in perpétuum renovétur; nos item édocet//Christi advéntum non iis modo qui Salvatóris illíus ævo vivébant profuísse, sed//eius virtútem nobis ómnibus adhuc communicándam, si sanctæ fídei et//sacramentórum ópera grátiam, quam nobis ille proméruit, excípere et iuxta eam//vitæ nostræ mores sub eius obœdiéntia dirígere velímus.///A nobis adhuc éxpetit Ecclésia, ut intellegámus quod, ut semel in carne venit//in mundum, sic subláto ex parte nostra óbice, quálibet hora et moménto ad nos//íterum veníre parátus sit, nostris in ánimis cum gratiárum abundántia spiritáliter//habitatúrus.///Hinc Ecclésia, ut mater piíssima salutísque nostræ studiosíssima, ex témporis//huius occasióne hymnis, cánticis aliísque Spíritus Sancti vócibus ritibúsque nos//édocet, quo pacto tantum benefícium grato ánimo excipiámus, eiúsque fructu//ditémur, et ídeo ad Christi Dómini advéntum mens nostra non minóri apparátu,//ac si adhuc ventúrus esset in mundum, disponátur; nec divérso ab eo tam verbis//quam exémplis véteris Testaménti, patres, eos ut imitémur, nos edocuérunt.
RESPONSORIUM
(Cf. Ioel 2, 15; Is 62, 11; Ier 4, 5)
℟.//Cánite tuba in Sion, vocáte gentes, annuntiáte pópulis et dícite:
*//Ecce//Deus, salvátor noster, advéniet.
℣.//Annuntiáte et audítum fácite; loquímini et clamáte.
*//Ecce Deus, salvátor//noster, advéniet.
Oratio
Fac nos, quǽsumus, Dómine Deus noster, advéntum Christi Fílii tui sollícitos//exspectáre, ut, dum vénerit pulsans, oratiónibus vigilántes et in suis invéniat//láudibus exsultántes. Per Dóminum.
FERIA III HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
2, 6-22; 4, 2-6
Iudicium Dei
[2,6]//Proiecísti pópulum tuum, domum Iacob, quia repléti sunt haríolis//orientálibus et áugures habuérunt ut Philísthim et manus aliénis pórrigunt.//[7]//Repléta est terra eius argénto et auro, et non est finis thesaurórum eius;//[8]//et//repléta est terra eius equis, et innumerábiles quadrígæ eius. Et repléta est terra//eius idólis: opus mánuum suárum adoravérunt, quod fecérunt dígiti eórum.///[9]//Et incurvávit se homo, et humiliátus est vir: ne dimíttas eis.//[10]//Ingrédere in//petram, abscóndere in púlvere a fácie timóris Dómini et a glória maiestátis eius.///[11]//Oculi sublímes hóminis humiliabúntur, et incurvábitur altitúdo virórum;//exaltábitur autem Dóminus solus in die illa.//[12]//Quia dies Dómini exercítuum super//omnem supérbum et excélsum et super omnem arrogántem, et humiliábitur;//[13]//et//super omnes cedros Líbani sublímes et eréctas et super omnes quercus Basan//[14]//et//super omnes montes excélsos et super omnes colles elevátos//[15]//et super omnem//turrim excélsam et super omnem murum munítum//[16]//et super omnes naves//Tharsis et super ómnia navígia pulchra.///[17]//Et incurvábitur sublímitas hóminum, et humiliábitur altitúdo virórum; et//elevábitur Dóminus solus in die illa,//[18]//et idóla pénitus conteréntur.//[19]//Et introíbunt//in spelúncas petrárum et in vorágines terræ a fácie formídinis Dómini et a glória//maiestátis eius, cum surréxerit percútere terram.///[20]//In die illa proíciet homo idóla sua argéntea et simulácra sua áurea, quæ//fécerat sibi, ut adoráret, ad talpas et vespertiliónes.//[21]//Et ingrediétur scissúras//petrárum et cavérnas saxórum a fácie formídinis Dómini et a glória maiestátis//eius, cum surréxerit percútere terram.///[22]//Quiéscite ergo ab hómine, cuius spíritus in náribus eius. Quanti enim//æstimábitur ipse?///[4,2]//In die illa erit germen Dómini in splendórem et glóriam et fructus terræ//sublímis et exsultátio his, qui salváti fúerint de Israel.//[3]//Et erit: omnis, qui relíctus//fúerit in Sion et resíduus in Ierúsalem, sanctus vocábitur, omnis, qui scriptus est//ad vitam in Ierúsalem.///[4]//Cum ablúerit Dóminus sordem filiárum Sion et sánguinem Ierúsalem láverit//de médio eius spíritu iudícii et spíritu ardóris,//[5]//et creábit Dóminus super omnem//locum montis Sion et super cœtum eius nubem per diem et fumum et//splendórem ignis flammántis in nocte: super omnem enim glóriam protéctio,//[6]//et//tabernáculum erit in umbráculum diéi ab æstu et in securitátem et absconsiónem//a túrbine et a plúvia.
RESPONSORIUM
(Is 2, 11; Mt 24, 30)
℟.//Oculi sublímes hóminis humiliabúntur et incurvábitur altitúdo virórum:
*//Et exaltábitur Dóminus solus in die illa.
℣.//Vidébunt Fílium hóminis veniéntem in núbibus cæli cum virtúte et glória//multa.
*//Et exaltábitur Dóminus solus in die illa.
LECTIO ALTERA
Ex Oratiónibus sancti Gregórii Nazianzéni epíscopi
(Or. 45, 9, 22. 26. 28: PG 36, 634-635. 654. 658-659. 662)
O admirabile commercium
Ipse Dei Fílius, ille sǽculis antíquior, ille invisíbilis, ille incomprehensíbilis,//ille incorpóreus, illud ex princípio princípium, illud ex lúmine lumen, ille fons//vitæ et immortalitátis, illa archétypi expréssio, illud immótum sigíllum, illa per//ómnia símilis imágo, ille Patris términus et rátio, ille, inquam, ad imáginem//suam se confert, carnémque carnis causa gerit, et cum intellectuáli ánima propter//ánimam meam iúngitur, ut símile per símile repúrget, atque humána ómnia,//excépto peccáto, súscipit; concéptus quidem ex Vírgine, ánimo et carne a Spíritu//præpurgáta (nam et generatiónem honóre áffici, et virginitátem præférri//oportébat); progréssus autem Deus cum assúmpta humanitáte, unum ex duóbus//inter se contráriis, carne nimírum et spíritu, quorum álterum deitátem dedit,//álterum accépit.///Qui álios ditat, pauper effícitur; carnis enim meæ paupertátem subit, ut ego//deitátis ipsíus opes cónsequar. Qui plenus est, exinanítur; sua enim glória ad//breve tempus exinanítur, ut plenitúdinis ipsíus ego párticeps effíciar.///Quænam hæ bonitátis divítiæ? Quodnam erga me mystérium? Divínam//imáginem accépi, nec custodívi. Ille meam carnem áccipit, ut et imágini salútem,//et carni immortalitátem áfferat, secúndum consórtium nobíscum init, et quidem//prióri longe admirabílius.///Per humanitátem a Deo assúmptam, hómini sanctitátem afférri oportébat; ut,//tyránno per vim superáto, nos liberáret, atque ad se per mediatórem Fílium//redúceret, hoc, ad Patris honórem, cui in ómnibus rebus cédere perspícitur,//dispensántem.///Ad ovem errántem bonus ille Pastor evénit, ánimam suam pro óvibus//ponens, ad montes et colles, in quibus sacrificábat; et errántem invénit et//invéntam, iísdem úmeris, quibus et crucis lignum, sústulit, et accéptam ad//supérnam vitam redúxit.///Lucérnam prǽviam lux illa claríssima séquitur et vocem Verbum, et//prónubum Sponsus, Dómino pópulum exímium comparántem, atque ad Spíritum//per aquam præpurgántem.///Opus habúimus Deo, qui carnem accíperet ac morerétur, ut vivámus.//Commórtui sumus, ut purgémur; simul resurréximus, quóniam simul mórtui//sumus; simul glorificáti sumus, quóniam simul resurréximus.
RESPONSORIUM
(Cf. Gal 4, 4-5; Eph 2, 4; Rom 8, 3)
℟.//Ecce iam venit plenitúdo témporis, in quo misit Deus Fílium suum in//terras, natum de Vírgine, factum sub lege:
*//Ut eos, qui sub lege erant,//redímeret.
℣.//Propter nímiam caritátem suam, qua diléxit nos Deus, Fílium suum misit//in similitúdine carnis peccáti.
*//Ut eos, qui sub lege erant, redímeret.
Oratio
Propitiáre, Dómine Deus, supplicatiónibus nostris et tribulántibus,//quǽsumus, tuæ concéde pietátis auxílium, ut, de Fílii tui veniéntis præséntia//consoláti, nullis iam polluámur contágiis vetustátis. Per Dóminum.
FERIA IV HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
5, 1-7
Contra vineam Domini
[1]//Cantábo dilécto meo cánticum amíci mei de vínea sua:///Vínea facta est dilécto meo in colle pingui;//[2]//et sæpívit eam et lápides elégit//ex illa et plantávit in ea vites eléctas et ædificávit turrim in médio eius et tórcular//exstrúxit in ea; et exspectávit, ut fáceret uvas, et fecit labrúscas.///[3]//Nunc ergo, habitátor Ierúsalem et vir Iudæ, iudicáte inter me et víneam//meam.//[4]//Quid est quod débui ultra fácere víneæ meæ et non feci ei? Cur//exspectávi, ut fáceret uvas, et fecit labrúscas?///[5]//Et nunc osténdam vobis quid ego fáciam víneæ meæ: áuferam sæpem eius,//et erit in direptiónem; díruam macériam eius, et erit in conculcatiónem.//[6]//Et//ponam eam desértam: non putábitur et non fodiétur, et ascéndent vepres et//spinæ; et núbibus mandábo, ne pluant super eam imbrem.///[7]//Vínea enim Dómini exercítuum domus Israel est, et vir Iudæ germen eius//delectábile; et exspectávi, ut fáceret iudícium, et ecce iníquitas, et iustítiam, et//ecce nequítia.
RESPONSORIUM
(Ps 79 (80), 14. 15. 3. 16. 15)
℟.//Exterminávit víneam tuam aper de silva et singuláris ferus depástus est//eam; vide, Dómine, et éxcita poténtiam tuam,
*//Prótege eam quam plantávit//déxtera tua.
℣.//Dómine Deus virtútum, réspice de cælo et vide et vísita víneam istam.
*//Prótege eam quam plantávit déxtera tua.
LECTIO ALTERA
Ex Sermónibus sancti Bernárdi abbátis
(Sermo 5 in Adventu Domini,1-3: Opera omnia, Edit. cisterc. 4 [1966], 188-190)
Veniet in nos Verbum Dei
Tríplicem Dómini advéntum nóvimus. Tértius quidam advéntus est médius//inter illos. Illi enim duo manifésti sunt, sed non iste. In prióre quidem in terris//visus et cum homínibus conversátus est, quando, sicut ipse testátur, et vidérunt,//et odérunt. In posterióre vero//*vidébit omnis caro salutáre Dei nostri,//et//*vidébunt//*in quem transfixérunt.//Médius occúltus est, in quo soli eum in seípsis vident//elécti, et salvæ fiunt ánimæ eórum. In primo ergo venit in carne et infirmitáte, in//hoc médio in spíritu et virtúte, in último in glória et maiestáte.///Advéntus síquidem iste médius, via quædam est per quam a primo veniátur//ad últimum: in primo Christus fuit redémptio nostra, in último apparébit vita//nostra, in isto réquies est et consolátio nostra.///Sed ne cui forte inventítia videántur quæ de hoc advéntu médio dícimus,//ipsum audíte://*Si quis díligit me,//inquit,//*sermónes meos servábit, et Pater meus//*díliget eum, et ad eum veniémus.//Legi enim álibi://*Qui timet Deum, fáciet bona//;//sed plus áliquid dictum séntio de diligénte, quia sermónes servábit. Ubi ergo//servándi sunt? Haud dúbium quin in corde, sicut ait Prophéta://*In corde meo//*abscóndi elóquia tua, ut non peccem tibi.///Hoc modo custódi verbum Dei://*Beáti enim qui custódiunt illud.//Ergo//traiciátur in víscera quædam ánimæ tuæ; tránseat in affectiónes tuas et in mores//tuos. Cómede bonum, et delectábitur in crassitúdine ánima tua. Ne obliviscáris//comédere panem tuum, ne exaréscat cor tuum, sed ádipe et pinguédine repleátur//ánima tua.///Si sic verbum Dei serváveris, haud dúbium quin ab eo servéris. Véniet enim//ad te Fílius cum Patre, véniet Prophéta magnus, qui renovábit Ierúsalem et ille//nova facit ómnia. Hoc enim fáciet hic advéntus, ut,//*sicut portávimus imáginem//*terréni, sic portémus et imáginem cæléstis.//Sicut fuit vetus Adam effúsus per//totum hóminem, et totum occupávit, ita modo totum obtíneat Christus, qui totum//creávit, totum redémit, totum et glorificábit.
RESPONSORIUM
(Cf. Ps 28 (29), 11; Is 40, 10)
℟.//Ecce Dóminus véniet cum splendóre descéndens et virtus eius cum eo:
*//Visitáre pópulum suum in pace et constitúere super eum vitam sempitérnam.
℣.//Ecce Dóminus noster cum virtúte véniet.
*//Visitáre pópulum suum in pace//et constitúere super eum vitam sempitérnam.
Oratio
Prǽpara, quǽsumus, Dómine Deus noster, corda nostra divína tua virtúte, ut,//veniénte Christo Fílio tuo, digni inveniámur ætérnæ vitæ convívio et cibum//cæléstem, ipso ministránte, percípere mereámur. Per Dóminum.
FERIA V HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
16, 1-5; 17, 4-8
Sion refugium Moabitarum. Conversio Ephraim
[16,1]//Emíttite agnum dominatóri terræ, de Petra desérti ad montem fíliæ Sion.//[2]//Et erit: sicut avis fúgiens et pulli de nido avolántes, sic erunt fíliæ Moab ad vada//Arnon.///[3]//Affer consílium fac iudícium; pone quasi noctem umbram tuam in merídie,//abscónde fugiéntes et vagos ne prodas.//[4]//Hábitent apud te prófugi Moab; esto//latíbulum eórum a fácie vastatóris; finítus est enim exáctor, consummáta est//devastátio, defécit calcátor a terra.//[5]//Et firmábitur in misericórdia sólium; et//sedébit super illud in veritáte, in tabernáculo David, iúdicans et quærens//iudícium et velóciter reddens, quod iustum est.///[17,4]//Et erit in die illa: attenuábitur glória Iacob et pinguédo carnis eius//marcéscet;//[5]//et erit, sicut cum messor árripit culmos, et bráchium eius spicas legit;//et erit, sicut cum quis quærit spicas in valle Ráphaim.//[6]//Et relinquétur in eo//racémus, et sicut cum excútitur ólea: duæ vel tres olívæ in summitáte rami sive//quáttuor aut quinque in cacumínibus árboris fructíferæ, dicit Dóminus Deus//Israel.///[7]//In die illa atténdet homo ad factórem suum, et óculi eius ad Sanctum Israel//respícient;//[8]//et non atténdet ad altária, quæ fecérunt manus eius, et quæ operáti//sunt dígiti eius; non respíciet lucos et thymiatéria.
RESPONSORIUM
(Cf. Ier 33, 15. 16; Is 16, 5)
℟.//Germináre fáciam David germen iustítiæ et fáciet iudícium et iustítiam in//terra:
*//Et hoc est nomen quod vocábunt eum, Dóminus iustítia nostra.
℣.//Firmábitur in misericórdia sólium et sedébit super illud in veritáte,//iúdicans et quærens iudícium.
*//Et hoc est nomen quod vocábunt eum, Dóminus//iustítia nostra.
LECTIO ALTERA
Ex Commentário sancti Ephræm diáconi in Diatéssaron
(Cap. 18, 15-17: SCh 121, 325-328)
Vigilate: iterum venturus est
Ut discípulos impedíret, ne eum de moménto advéntus sui interrogárent,//Christus dixit://*De illa hora nemo scit, neque ángeli neque Fílius. Non est//*vestrum nosse témpora vel moménta.//Abscóndit illa ut vigilémus et quivis//nostrum exístimet illud sua ætáte eventúrum esse. Si enim revelásset quo//témpore ventúrus esset, advéntus eius insúlsus factus esset, nec ámplius//desiderarétur a géntibus et sǽculis in quibus revelábitur. Dixit se ventúrum esse,//sed non dixit quando ventúrus esset, et ita omnes generatiónes et sǽcula ardénter//eum exspéctant.///Quamvis enim Dóminus signa advéntus sui constitúerit, nequáquam tamen//eórum términus plane intellégitur; nam hæc signa multíplici mutatióne venérunt//et transiérunt, immo et adhuc perstant. Extrémus enim eius advéntus prióri//símilis est.///Nam quemádmodum iusti et prophétæ eum exspectavérunt, putántes eum//ipsórum diébus se revelatúrum, ita étiam hódie quisque fidélium suo témpore//eum suscípere desíderat, quia diem advéntus sui non maniféstum fecit: idque//máxime hanc ob causam, ne quis illum, cuius potestáti et domínio númeri et//témpora súbdita sunt, fato et horæ subiéctum exístimet. Quod ipse definívit,//quómodo id esset ei abscónditum qui signa advéntus sui descrípsit? Itaque his//verbis signa sua honorávit, ut ex illo die in pósterum omnes generatiónes et//sǽcula existimárent eius advéntum ipsórum témpore futúrum esse.///Vigiláte, quia, quando corpus dormit, natúra nostri dominátur et non ex//nostra voluntáte, sed iuxta impúlsum natúræ opus vi perfícitur. Et quando ánimæ//gravis sopor dominátur, puta pusillanímitas aut tristítia, inimícus dominátur eius//et per eam id facit quod illa non vult. Natúræ dominátur vis, ánimæ vero//inimícus.///Vigilántiam ergo, quam Dóminus mandávit, utríque parti hóminis//præscrípsit: córpori, ut a somnoléntia, ánimæ, ut a torpóre et timiditáte cavéret,//ut et Scriptúra ait://*Evigiláte, iusti;//et//*Exsurréxi et adhuc sum tecum//; et íterum://*Ne deficiátis. Ideo habéntes administratiónem, non defícimus//.
RESPONSORIUM
(Is 55, 3-4; Act 28, 28)
℟.//Fériam vobíscum pactum sempitérnum, misericórdias David fidéles:
*//Ecce testem pópulis dedi eum, ducem ac præceptórem géntibus.
℣.//Géntibus missum est hoc salutáre Dei, et ipsi áudient.
*//Ecce testem//pópulis dedi eum, ducem ac præceptórem géntibus.
Oratio
Excita, Dómine, poténtiam tuam et magna nobis virtúte succúrre, ut, quod//nostra peccáta præpédiunt, grátia tuæ propitiatiónis accéleret. Per Dóminum.
IN CONCEPTIONE IMMACULATA BEATÆ MARIÆ
Ad Officium lectionis
LECTIO PRIOR
De Epístola beáti Pauli apóstoli ad Romános
5, 12-21
Ubi abundavit peccatum, superabundavit gratia
Fratres://[12]//Sicut per unum hóminem peccátum in hunc mundum intrávit et per//peccátum mors, et ita in omnes hómines mors pertránsiit, eo quod omnes//peccavérunt.//[13]//Usque ad legem enim peccátum erat in mundo; peccátum autem//non imputátur, cum lex non est,//[14]//sed regnávit mors ab Adam usque ad Móysen//étiam in eos, qui non peccavérunt in similitúdine prævaricatiónis Adæ, qui est//figúra futúri.///[15]//Sed non sicut delíctum, ita et donum; si enim uníus delícto multi mórtui//sunt, multo magis grátia Dei et donum in grátia uníus hóminis Iesu Christi in//multos abundávit.//[16]//Et non sicut per unum, qui peccávit, ita et donum; nam//iudícium ex uno in condemnatiónem, grátia autem ex multis delíctis in//iustificatiónem.//[17]//Si enim uníus delícto mors regnávit per unum, multo magis,//qui abundántiam grátiæ et donatiónis iustítiæ accípiunt, in vita regnábunt per//unum Iesum Christum.///[18]//Igitur sicut per uníus delíctum in omnes hómines in condemnatiónem, sic et//per uníus iustítiam in omnes hómines in iustificatiónem vitæ;//[19]//sicut enim per//inobœdiéntiam uníus hóminis peccatóres constitúti sunt multi, ita et per uníus//obœditiónem iusti constituéntur multi.///[20]//Lex autem subintrávit, ut abundáret delíctum; ubi autem abundávit//peccátum, superabundávit grátia,//[21]//ut sicut regnávit peccátum in morte, ita et//grátia regnet per iustítiam in vitam ætérnam per Iesum Christum Dóminum//nostrum.
RESPONSORIUM
(Rom 5, 12; Lc 1, 30; cf. Ps 114 (116 A), 8; 17 (18), 19)
℟.//Per unum hóminem peccátum in hunc mundum intrávit, eo quod omnes//peccavérunt.
*//Ne tímeas, María, invenísti grátiam apud Deum.
℣.//Erípuit Dóminus ánimam tuam de morte et contra inimícum factus est//protéctor tuus.
*//Ne tímeas, María, invenísti grátiam apud Deum.
LECTIO ALTERA
Ex Oratiónibus sancti Ansélmi epíscopi
(Oratio 52: PL 158, 955-956)
O Virgo, per cuius benedictionem benedicitur omnis natura!
Cælum, sídera, terra, flúmina, dies, nox et quæcúmque humánæ potestáti vel//utilitáti sunt obnóxia in amíssum decus sese gratulántur, dómina, per te//quodámmodo resuscitáta, et nova quadam ineffábili grátia donáta. Quasi enim//ómnia mórtua erant, cum amíssa congénita dignitáte favéndi dominátui vel//úsibus Deum laudántium, ad quod facta erant; obruebántur oppressióne, et//decolorabántur abúsu idólis serviéntium, propter quos facta non erant. Quasi//vero éadem resuscitáta lætántur, cum iam Deum confiténtium et dominátu//regúntur, et usu decorántur.///Nova autem et inæstimábili grátia quasi exsultavérunt, cum ipsum Deum,//ipsum creatórem suum, non solum invisibíliter supra se illa regéntem sensérunt,//sed étiam visibíliter intra se eísdem uténdo sanctificántem vidérunt. Hæc tanta//bona per benedíctum fructum benedícti ventris benedíctæ Maríæ provenérunt.///Per plenitúdinem enim grátiæ tuæ, et quæ in inférno erant, se lætántur//liberáta; et quæ supra mundum sunt, se gaudent restauráta. Per eúndem quippe//gloriósum Fílium gloriósæ virginitátis tuæ, omnes iusti qui obiérunt ante vitálem//eius mortem exsúltant diruptióne captivitátis suæ, et ángeli gratulántur//restitutióne semírutæ civitátis suæ.///O fémina plena et superpléna grátia, de cuius plenitúdinis exundántia//respérsa sic reviréscit omnis creatúra! O Virgo benedícta et superbenedícta, per//cuius benedictiónem benedícitur omnis natúra, non solum creáta a Creatóre, sed//et Creátor a creatúra!///Deus Fílium suum, quem solum de corde suo æquálem sibi génitum,//tamquam seípsum diligébat, ipsum dedit Maríæ: et ex María fecit sibi fílium non//álium, sed eúndem; ut naturáliter esset unus idémque commúnis Fílius Dei et//Maríæ. Omnis natúra a Deo est creáta, et Deus ex María est natus. Deus ómnia//creávit, et María Deum génuit. Deus qui ómnia fecit, ipse se ex María fecit; et//sic ómnia quæ fécerat, refécit. Qui pótuit ómnia de níhilo fácere, nóluit ea//violáta sine María refícere.///Deus ígitur est pater rerum creatárum et María mater rerum recreatárum.//Deus est Pater constitutiónis ómnium, et María est mater restitutiónis ómnium.//Deus enim génuit illum, per quem ómnia sunt facta; et María péperit illum, per//quem ómnia sunt salváta. Deus génuit illum, sine quo pénitus nihil est; et María//péperit illum, sine quo omníno nihil bene est.///O vere Dóminus tecum, cui dedit Dóminus, ut omnis natúra tantum tibi//debéret secum.
RESPONSORIUM
(Ps 33 (34), 4; 85 (86), 13; Lc 1, 48)
℟.//Magnificáte Dóminum mecum:
*//Quia misericórdia Dómini magna est//super me.
℣.//Ecce enim ex hoc beátam me dicent omnes generatiónes.
*//Quia//misericórdia Dómini magna est super me.
Oratio
Deus, qui per Immaculátam Vírginis Conceptiónem dignum Fílio tuo//habitáculum præparásti, quǽsumus, ut, qui ex morte eiúsdem Fílii tui prævísa//eam ab omni labe præservásti, nos quoque mundos, eius intercessióne, ad te//perveníre concédas. Per Dóminum.
SABBATO HEBDOMADÆ I ADVENTUS
Ad Officium lectionis
LECTIO PRIOR
De libro Isaíæ prophétæ
21, 6-12
Custos nuntiat ruinam Babylonis
[6]//Hæc enim dixit mihi Dóminus: «Vade et pone speculatórem; quodcúmque//víderit, annúntiet.//[7]//Si víderit currum, bigam équitum, ascensórem ásini et//ascensórem caméli, intueátur diligénter multo intúitu».///[8]//Et clamávit speculátor: «Super spécula, Dómine, ego sum stans iúgiter per//diem, et super custódiam meam ego sum stans totis nóctibus.///[9]//Ecce huc venit agmen virórum, biga équitum». Et respóndit et dixit://«Cécidit, cécidit Bábylon, et ómnia sculptília deórum eius contríta sunt in//terram».///[10]//Tritúra mea et fili áreæ meæ, quæ audívi a Dómino exercítuum, Deo Israel,//annuntiávi vobis.///[11]//Oráculum Duma. Ad me clamat ex Seir: «Custos, quid de nocte? Custos,//quid de nocte?».//[12]//Dixit custos: «Venit mane, sed étiam nox; si quǽritis, quǽrite,//revertímini, veníte».
RESPONSORIUM
(Ap 18, 2. 4. 5)
℟.//Clamávit Angelus in forti voce: Cécidit Bábylon magna; et audívi áliam//vocem de cælo dicéntem:
*//Exíte de illa, pópulus meus, ne compartícipes sitis//peccatórum eius.
℣.//Pervenérunt peccáta eius usque ad cælum et recordátus est Dóminus//iniquitátum eius.
*//Exíte de illa, pópulus meus, ne compartícipes sitis//peccatórum eius.
LECTIO ALTERA
Ex Tractátu sancti Cypriáni epíscopi et mártyris De bono patiéntiæ
(Nn. 13 et 15: CSEL 3, 406-408)
Quod non videmus, speramus
Dómini et Magístri nostri salutáre præcéptum est://*Qui toleráverit usque ad//*finem, hic salvus erit.//Et íterum://*Si permanséritis in verbo meo, vere discípuli//*mei éritis et cognoscétis veritátem et véritas liberábit vos.///Tolerándum et perseverándum est, fratres dilectíssimi, ut, ad spem veritátis et//libertátis admíssi, ad veritátem et libertátem ipsam perveníre possímus; quia hoc//ipsum quod christiáni sumus, fídei et spei res est; ut autem spes et fides ad//fructum sui possint perveníre, patiéntia opus est.///Non enim præséntem glóriam séquimur, sed futúram, secúndum quod et//Paulus apóstolus monet dicens://*Spe salváti sumus. Spes autem, quæ vidétur, non//*est spes: quod enim videt quis, quid sperat? Si autem quod non vidémus//*sperámus, per exspectatiónem sustinémus.//Exspectátio et patiéntia necessária//est, ut id quod esse cœpimus impleámus, et quod sperámus et crédimus, Deo//repræsentánte, capiámus.///Dénique álio in loco idem Apóstolus iustos et operántes et divíni fénoris//increménto cæléstes thesáuros sibi recondéntes, ut patiéntes quoque sint, ínstruit//et docet, dicens://*Ergo, dum tempus habémus, operémur quod bonum est ad//*omnes, máxime vero ad domésticos fídei. Bonum autem faciéntes non//*deficiámus; témpore enim suo metémus.///Admonet ne quis impátiens in operatióne defíciat, ne quis tentatiónibus aut//avocátus aut victus in médio laudis et glóriæ itínere desístat, et péreant prætérita,//dum quæ cœperant désinunt esse perfécta.///Apóstolus dénique, cum de caritáte loquerétur tolerántiam illi et patiéntiam//iunxit.//*Cáritas//, inquit,//*magnánima est, cáritas benígna est, cáritas non//*æmulátur, non inflátur, non irritátur, non cógitat malum, ómnia díligit, ómnia//*credit, ómnia sperat, omnia sústinet.//Osténdit inde illam perseveráre tenáciter//posse, quod nóverit ómnia sustinére.///Et álio loco://*Sustinéntes,//inquit,//*ínvicem in dilectióne, satis agéntes serváre//*unitátem spíritus in coniunctióne pacis.//Probávit nec unitátem servári posse nec//pacem, nisi se ínvicem fratres mútua tolerántia fóveant, et concórdiæ vínculum//patiéntia intercedénte custódiant.
RESPONSORIUM
(Cf. Hab 2, 3; Hebr 10, 37)
℟.//Apparébit in finem et non mentiétur:
*//Exspécta illum, quia véniens véniet//et non tardábit.
℣.//Adhuc módicum aliquántulum, qui ventúrus est véniet.
*//Exspécta illum,//quia véniens véniet et non tardábit.
Oratio
Deus, qui ad liberándum humánum genus a vetustátis condicióne//Unigénitum tuum in hunc mundum misísti, largíre devóte exspectántibus//supérnæ tuæ grátiam pietátis, ut ad veræ perveniámus prǽmium libertátis. Per//Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
22, 8-23
Contra superbiam Ierusalem et Sobnæ
[8]//Revelátum est operiméntum Iudæ et respexísti in die illa armamentárium//domus Saltus;//[9]//et scissúras civitátis David vidístis, quia multiplicátæ sunt; et//congregástis aquas piscínæ inferióris.//[10]//Et domos Ierúsalem numerástis et//destruxístis domos ad muniéndum murum;//[11]//et lacum fecístis inter duos muros//pro aqua piscínæ véteris; sed non suspexístis ad eum, qui fecit hæc, et eum, qui//hæc de longe formávit, non vidístis.///[12]//Et vocávit Dóminus, Deus exercítuum, in die illa ad fletum et ad planctum,//ad calvítium et ad cingéndum saccum;//[13]//et ecce gáudium et lætítia occídere//boves et iuguláre pecus, comédere carnes et bíbere vinum: «Comedámus et//bibámus, cras enim moriémur».//[14]//Et revelátum est in áuribus meis a Dómino//exercítuum: «Certe non dimittétur iníquitas hæc vobis, donec moriámini!», dicit//Dóminus, Deus exercítuum.///[15]//Hæc dicit Dóminus, Deus exercítuum: «Vade, ingrédere ad procuratórem//istum, ad Sobnam præpósitum palátii://[16]//"Quid tibi hic? Aut quis tibi hic, quia//excidísti tibi hic sepúlcrum?". Effódiens in excélso sepúlcrum suum, excavábat//in petra tabernáculum sibi.//[17]//Ecce Dóminus veheménter proíciet te, homo,//violénter te apprehéndens.//[18]//In globum te convólvet glómerans; quasi pilam//mittet te in terram latam et spatiósam: ibi moriéris, et ibi erunt currus glóriæ tuæ,//ignomínia domus dómini tui.///[19]//Et expéllam te de statióne tua et de ministério tuo depónam te.//[20]//Et erit in//die illa: Vocábo servum meum Elíachim fílium Helcíæ//[21]//et índuam illum túnicam//tuam et cíngulo tuo cingam eum et potestátem tuam dabo in manu eius; et erit in//patrem habitántibus Ierúsalem et dómui Iudæ.///[22]//Et dabo clavem domus David super úmerum eius; et apériet, et non erit qui//claudat; et claudet, et non erit qui apériat.//[23]//Et figam illum paxíllum in loco//secúro, et erit in sólium glóriæ dómui patris sui».
RESPONSORIUM
(Ap 3, 7. 8)
℟.//Hæc dicit Sanctus et Verus, qui habet clavem David:
*//Ecce dedi coram te//óstium apértum, quod nemo potest cláudere.
℣.//Servásti verbum meum et non negásti nomen meum.
*//Ecce dedi coram te//óstium apértum, quod nemo potest cláudere.
LECTIO ALTERA
Ex Commentáriis Eusébii Cæsariensis epíscopi in Isaíam
(Cap. 40: PG 24, 3766-367)
Vox clamantis in deserto
*Vox clamántis in desérto, paráte viam Dómini, rectas fácite sémitas Dei//*nostri//. Apérte declárat ea, quæ in vaticínio ferúntur, non Hierosólymæ, sed in//desérto gerénda esse; nempe quod futúrum sit, ut glória Dómini appáreat, et//salutáre Dei in omnis carnis notítiam véniat.///Et hæc quidem secúndum históriam et ad verbum, tunc impléta sunt, cum//Ioánnes Baptísta salutárem Dei advéntum prædicávit in desérto Iordánis, ubi//salutáre Dei visum fuit. Nam tunc Christus eiúsque glória ómnibus innótuit,//cum, ipso baptizáto, apérti sunt cæli, et Spíritus Sanctus, in colúmbæ spécie//descéndens, super eo insédit, patérnaque vox deláta est, Fílio testimónium//reddens,//*Hic est Fílius meus diléctus, ipsum audíte//.///Hæc quippe dicebántur, quia Deus in desértum, a sǽculo impérvium et//inaccéssum, adventúrus erat. Erant porro gentes omnes Dei cognitióne vácuæ, a//quarum áditu omnes iusti Dei ac prophétæ arcebántur.///Quámobrem iubet vox illa viam paráre Dei Verbo, et ínviam asperámque//complanáre, ut en advéniens Deus noster prógredi váleat.//*Paráte viam Dómini//://ea est evangélica prædicátio nóvaque consolátio, quæ salutáre Dei in ómnium//hóminum notítiam veníre exóptat.///*Super montem excélsum ascénde, qui evangelízas Sion. Exálta in fortitúdine//*vocem tuam, qui evangelízas Ierúsalem//. Hæc præmissórum senténtiæ appríme//convéniunt, atque opportúne evangelistárum mentiónem fáciunt, et advéntum//Dei ad hómines annúntiant, postquam de voce in desérto clamánte sermo hábitus//est. Etenim prophetíam de Ioánne Baptísta evangelistárum méntio congruénter//sequebátur.///Quænam ígitur hæc Sion est, nisi quæ ántea Ierúsalem vocabátur? Nam et//ipsa mons erat, quod declárat Scriptúra illa quæ dicit://*Mons Sion hic, in quo//*habitásti//; et Apóstolus://*Accessístis ad Sion montem//. Num forte chorus//apostólicus, ex prisco pópulo ex circumcisióne deléctus, hac ratióne significátur?///Hæc enim Sion et Ierúsalem est, quæ salutáre Dei accépit, quæ et ipsa monti//Dei, vidélicet unigénito Verbo eius, sublímis impónitur: quam iubet, conscénso//monte sublími, salutáre verbum annuntiáre. Quis autem ille est, qui evangelízat,//nisi evangélicus chorus? Quid est evangelizáre? univérsis homínibus, et ante//omnes, civitátibus Iuda, Christi in terram advéntum prædicáre.
RESPONSORIUM
(Cf. Mt 11, 11. 9)
℟.//Præcúrsor Dómini venit, de quo ipse testátur:
*//Nullus maior inter natos//mulíerum Ioánne Baptísta.
℣.//Hic est enim prophéta et plus quam prophéta, de quo Salvátor ait.
*//Nullus//maior inter natos mulíerum Ioánne Baptísta.
Oratio
Omnípotens et miséricors Deus, in tui occúrsum Fílii festinántes nulla ópera//terréni actus impédiant, sed sapiéntiæ cæléstis erudítio nos fáciat eius esse//consórtes. Qui tecum vivit.
FERIA II HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 1-18
Manifestatio Domini in die suo
[1]//Ecce Dóminus díssipat terram et frangit eam et contúrbat fáciem eius et//dispérgit habitatóres eius.//[2]//Et erit sicut pópulus sic sacérdos, et sicut servus sic//dóminus eius, sicut ancílla sic dómina eius, sicut emens sic ille qui vendit, sicut//fenerátor sic is qui mútuum áccipit, sicut qui répetit sic qui debet.//[3]//Dissipatióne//dissipábitur terra et direptióne prædábitur: Dóminus enim locútus est verbum//hoc.///[4]//Luget, languet terra, marcéscit, languet orbis, marcéscit altitúdo simul cum//terra.//[5]//Et terra infécta est sub habitatóribus suis, quia transgréssi sunt leges,//violavérunt mandátum, dissipavérunt fœdus sempitérnum.//[6]//Propter hoc//maledíctio vorávit terram et pœnas exsolvérunt habitatóres eius; ideóque//imminúti sunt cultóres eius, et relícti sunt hómines pauci.///[7]//Luget mustum, emárcuit vitis, ingemíscunt omnes, qui lætabántur corde.//[8]//Cessávit gáudium tympanórum, quiévit sónitus lætántium, cessávit gáudium//cítharæ;//[9]//cum cántico non bibent vinum, amára erit pótio bibéntibus illam.///[10]//Attríta est cívitas inanitátis, clausa est omnis domus, ut nemo intróeat;//[11]//clamor est super vino in platéis, óccidit omnis lætítia, translátum est gáudium//terræ.//[12]//Relícta est in urbe solitúdo, et in ruínam confrácta est porta;//[13]//quia hæc//erunt in médio terræ, in médio populórum, quómodo si olívæ excutiántur, et//finíta vindémia colligántur racémi.///[14]//Hi levábunt vocem suam, laudábunt maiestátem Dómini, hínnient de mari.//[15]//Propter hoc in regiónibus lucis glorificáte Dóminum, in ínsulis maris nomen//Dómini, Dei Israel.//[16]//A fínibus terræ laudes audívimus: «Glória iusto».///Et dixi: «Secrétum meum mihi, secrétum meum mihi. Væ mihi!».//Prævaricántes prævaricáti sunt et prævaricatióne prævaricántium prævaricáti//sunt.//[17]//Formído et fóvea et láqueus super te, habitátor terræ.//[18]//Et erit: qui fúgerit a//voce formídinis, cadet in fóveam; et, qui ascénderit de fóvea, tenébitur láqueo,//quia cataráctæ de excélsis apértæ sunt, et concússa sunt fundaménta terræ.
RESPONSORIUM
(Is 24, 14. 15; Ps 95 (96), 1)
℟.//Hi levábunt vocem suam, laudábunt maiestátem Dómini.
*//In regiónibus//lucis glorificáte Dóminum.
℣.//Cantáte Dómino cánticum novum, cantáte Dómino, omnis terra.
*//In//regiónibus lucis glorificáte Dóminum.
LECTIO ALTERA
Ex Tractátu sancti Ioánnis a Cruce presbýteri De ascénsu montis Carméli
(Lib. 2, cap. 22)
In Christo Deus nobis locutus est
Præcípua causa ob quam in antíqua lege lícitæ erant quæ fiébant Deo//interrogatiónes, et cur necessárium erat ut prophétæ et sacerdótes visiónes ac//revelatiónes a Deo requírerent, hæc erat, quia nondum tunc témporis ádeo//fundáta erat fides, neque lex evangélica stabilíta; unde necessárium erat ut a Deo//de rebus sciscitaréntur, et ut Deus modo verbis, modo visiónibus et//revelatiónibus, tum figúris et similitudínibus, tum dénique multis áliis//significatiónum modis eis loquerétur. Omne enim illud quod respondébat,//loquebátur et revelábat, nostræ sacræ fídei mystéria erant, vel certe res ad eam//spectántes vel ad eam diréctæ.///At nunc quando fides in Christum est fundáta, et lex evangélica in statu//grátiæ promulgáta, non necésse est eum illo modo interrogáre, nec est cur ipse//sicut tunc loquátur. Dando quippe nobis, sicut dedit, Fílium suum, qui est//únicum solúmque ipsíus Verbum, ómnia nobis simul unáque vice hoc suo único//Verbo locútus est et revelávit, neque illi quidquam dicéndum manet.///Et hic est genuínus auctoritátis illíus sensus, qua nítitur sanctus Paulus//persuadére Hebrǽis, ut a prióribus illis antíquæ legis Móysis cum Deo agéndi//tractandíque modis abscédant, et óculos ad Christum solum convértant, dicens://*Multifáriam multísque modis olim Deus loquens pátribus in prophétis, novíssime//*diébus istis locútus est nobis in Fílio//. Quibus verbis docet Apóstolus tot tántaque//dixísse Deum per hoc suum Verbum, ut nihil iam ámplius optándum supérsit; id//enim quod ántea per partes loquebátur prophétis, iam nobis totum in ipso dixit,//ipsum nobis totum dando, id est, Fílium suum.///Quámobrem ille qui nunc vellet áliquid a Deo sciscitári, vel visiónem//áliquam aut revelatiónem ab eo postuláre, viderétur iniúriam Deo inférre, non//defigéndo omníno suos óculos in Christum, vel áliam rem aut novitátem extra//illum requiréndo.///Posset enim illi Deus hoc modo respondére://*Hic est Fílius meus diléctus, in//*quo mihi bene complácui; ipsum audíte//. Iam ómnia locútus sum per Verbum//meum: ad illum solum tuos cónice óculos; in ipso síquidem univérsa iam tibi//dixi cúnctaque revelávi; immo multo plura in eo repéries quam desideráre aut//pétere possis.///Iam ego una cum Sancto meo Spíritu in illum descéndi in monte Thabor,//dixíque://*Hic est Fílius meus diléctus in quo mihi complácui; ipsum audíte//. Non//est cur novos doctrínæ ac responsiónum modos requíras; si enim loquébar ántea,//id erat Christum promitténdo; si vero áliquid sciscitabántur ex me, dirigebántur//interrogatiónes illæ ad postulándum et sperándum Christum, in quo univérsa//bona repertúri erant, quemádmodum nunc omnis evangelistárum//apostolorúmque doctrína hoc declárat.
RESPONSORIUM
(Mic 4, 2; Io 4, 25)
℟.//Properábunt gentes multæ et dicent: Veníte, ascendámus ad montem//Dómini.
*//Et docébit nos de viis suis et íbimus in sémitis eius.
℣.//Messías venit, qui dícitur Christus; cum vénerit ille, nobis annuntiábit//ómnia.
*//Et docébit nos de viis suis et íbimus in sémitis eius.
Oratio
Dirigátur, quǽsumus, Dómine, in conspéctu tuo nostræ petitiónis orátio, ut//ad magnum incarnatiónis Unigéniti tui mystérium nostræ vota servitútis illibáta//puritáte pervéniant. Per Dóminum.
FERIA III HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
24, 19 — 25, 5
Regnum Dei. Gratiarum actio
In illa die://[24,19]//Confractióne confrácta est terra, contritióne contríta est terra,//commotióne commóta est terra,//[20]//agitatióne agitábitur terra sicut ébrius et//fluctuábit quasi tabernáculum; et gravis erit super eam iníquitas eius, et córruet//et non adíciet ut resúrgat.///[21]//Et erit in die illa: visitábit Dóminus super milítiam cæli in excélso et super//reges terræ super terram;//[22]//et congregabúntur et vinciéntur in lacu et claudéntur//in cárcere; et post multos dies visitabúntur.//[23]//Et erubéscet luna, et confundétur//sol, quia regnávit Dóminus exercítuum in monte Sion et in Ierúsalem et in//conspéctu senum suórum glorificábitur.///[25,1]//Dómine, Deus meus es tu; exaltábo te, confitébor nómini tuo, quóniam//fecísti mirabília, cogitatiónes antíquas, fidéles, veráces.//[2]//Quia posuísti civitátem//in túmulum, urbem munítam in ruínam: arx superbórum non ámplius est cívitas,//in sempitérnum non reædificábitur.///[3]//Super hoc glorificábit te pópulus fortis, cívitas géntium robustárum timébit//te;//[4]//quia factus es fortitúdo páuperi, fortitúdo egéno in tribulatióne sua, protéctio//a túrbine, umbráculum ab æstu: spíritus enim robustórum quasi imber hiemális.//[5]//Sicut æstus in árida tumúltum superbórum humiliábis; sicut æstus in umbra//nubis cánticum fórtium réprimes.
RESPONSORIUM
(Is 25, 1. 4)
℟.//Dómine, Deus meus es tu; exaltábo te et confitébor nómini tuo,
*//Quóniam fecísti mirabília.
℣.//Factus es fortitúdo páuperi, fortitúdo egéno in tribulatióne sua.
*//Quóniam//fecísti mirabília.
LECTIO ALTERA
Ex Constitutióne dogmática//*Lumen géntium//Concílii Vaticáni secúndi de//Ecclésia
(N. 48)
De indole eschatologica Ecclesiæ peregrinantis
Ecclesia, ad quam in Christo Iesu vocámur omnes, et in qua per grátiam Dei//sanctitátem acquírimus, nónnisi in glória cælésti consummábitur, quando//advéniet tempus restitutiónis ómnium, atque cum génere humáno univérsus//quoque mundus, qui íntime cum hómine coniúngitur, et per eum ad finem suum//accédit, perfécte in Christo instaurábitur.///Christus quidem exaltátus a terra omnes traxit ad seípsum; resúrgens ex//mórtuis Spíritum suum vivificántem in discípulos immísit, et per eum Corpus//suum, quod est Ecclésia, ut universále salútis sacraméntum constítuit; sedens ad//déxteram Patris contínuo operátur in mundo, ut hómines ad Ecclésiam perdúcat//arctiúsque per eam sibi coniúngat ac próprio Córpore et Sánguine illos nutriéndo//gloriósæ vitæ suæ fáciat esse partícipes.///Restitútio ergo, quam promíssam exspectámus iam incépit in Christo,//provéhitur in missióne Spíritus Sancti, et per eum pergit in Ecclésia, in qua per//fidem de sensu quoque vitæ nostræ temporális edocémur, dum opus a Patre//nobis in mundo commíssum cum spe futurórum bonórum ad finem perdúcimus//et salútem nostram operámur.///Iam ergo fines sæculórum ad nos pervenérunt et renovátio mundi//irrevocabíliter est constitúta, atque in hoc sǽculo reáli quodam modo anticipátur://étenim Ecclésia iam in terris vera sanctitáte licet imperfécta insignítur.///Donec tamen fúerint novi cæli et nova terra, in quibus iustítia hábitat,//Ecclésia peregrínans, in suis sacraméntis et institutiónibus, quæ ad hoc ævum//pértinent, portat figúram huius sǽculi, quæ prǽterit, et ipsa inter creatúras degit,//quæ ingemíscunt et partúriunt usque adhuc et exspéctant revelatiónem filiórum//Dei.
RESPONSORIUM
(Phil 3, 20-21; Tit 2, 12)
℟.//Salvatórem exspectámus Dóminum Iesum Christum:
*//Qui transfigurábit//corpus humilitátis nostræ confórme fíeri córpori glóriæ suæ.
℣.//Sóbrie et iuste et pie vivámus in hoc sǽculo, exspectántes beátam spem et//advéntum glóriæ magni Dei.
*//Qui transfigurábit corpus humilitátis nostræ//confórme fíeri córpori glóriæ suæ.
Oratio
Deus, qui salutáre tuum cunctis terræ fínibus declarásti, tríbue, quǽsumus, ut//nativitátis eius glóriam lætánter præstolémur. Per Dóminum.
FERIA IV HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
25, 6 — 26, 6
Convivium Dei. Canticum redemptorum
[25,6]//Fáciet Dóminus exercítuum ómnibus pópulis in monte hoc convívium//pínguium, convívium vini meri, pínguium medullatórum, vini deliquáti.//[7]//Et//præcipitábit in monte isto fáciem vínculi colligáti super omnes pópulos et telam,//quam ordítus est super omnes natiónes.//[8]//Præcipitábit mortem in sempitérnum et//abstérget Dóminus Deus lácrimam ab omni fácie et oppróbrium pópuli sui//áuferet de univérsa terra, quia Dóminus locútus est.///[9]//Et dicétur in die illa: «Ecce Deus noster iste, exspectávimus eum, ut salváret//nos; iste Dóminus, sustinúimus eum: exsultábimus et lætábimur in salutári eius.//[10]//Quia requiéscet manus Dómini in monte isto». Et triturábitur Moab in loco suo,//sícuti terúntur páleæ in sterquilínio;//[11]//et exténdet manus suas in médio eius, sicut//exténdit natans ad natándum; et humiliábitur supérbia eius cum allisióne//mánuum eius.//[12]//Et firmum muniméntum murórum tuórum evértit, deiécit,//prostrávit in terram usque ad púlverem.///[26,1]//In die illa cantábitur cánticum istud in terra Iudæ: «Urbs fortis nobis in//salútem; pósuit muros et antemurále.//[2]//Aperíte portas et ingrediátur gens iusta,//quæ servat fidem.//[3]//Propósitum eius est firmum; servábis pacem, quia in te//sperávit.///[4]//Speráte in Dóminum in sǽculis ætérnis, Dóminus est petra ætérna.//[5]//Quia//evértit habitántes in excélso, civitátem sublímem humiliábit; humiliábit eam//usque ad terram, détrahet eam usque ad púlverem.//[6]//Conculcábit eam pes, pedes//páuperis, gressus egenórum».
RESPONSORIUM
(Ap 21, 3; Is 25, 8)
℟.//Audívi vocem magnam de throno dicéntem: Ecce tabernáculum Dei cum//homínibus, et habitábit cum eis:
*//Et ipsi pópuli eius erunt et ipse Deus cum eis//erit eórum Deus.
℣.//Præcipitábit Dóminus Deus mortem in sempitérnum et abstérget lácrimam//ab omni fácie.
*//Et ipsi pópuli eius erunt et ipse Deus cum eis erit eórum Deus.
LECTIO ALTERA
Ex Enarratiónibus sancti Augustíni epíscopi in Psalmos
(In Ps. 109, 1-3: CCL 40, 1601-1603)
Promissa Dei per Filium nobis præbentur
Tempus constítuit Deus promíssis suis, et tempus eis quæ promísit impléndis.///Promissiónum tempus erat témpore prophetárum usque ad Ioánnem//Baptístam; ab illo autem et deínceps usque ad finem, tempus est impléndi quæ//promíssa sunt.///Fidélis Deus qui se nostrum debitórem fecit, non áliquid a nobis accipiéndo,//sed tanta nobis promitténdo. Parum erat promíssio, étiam scripto se tenéri vóluit,//véluti fáciens nobíscum chirógraphum promissórum suórum; ut, cum ea quæ//promísit sólvere incíperet, in scriptúra promissórum considerarémus órdinem//solvendórum. Tempus ítaque prophetíæ, prædíctio erat, ut sæpe iam díximus,//promissiónum.///Promísit salútem ætérnam, et beátam vitam cum ángelis sine fine, et//hereditátem immarcescíbilem glóriam sempitérnam, dulcédinem vultus sui,//domum sanctificatiónis suæ in cælis, ex resurrectióne a mórtuis nullum deínceps//moriéndi metum. Hoc est promíssum eius tamquam finále, quo decúrrit nostra//omnis inténtio, quo cum venérimus, nihil ámplius requirámus, nihil ámplius//exigámus. Sed ad illud quod erit in fine quo órdine veniátur; neque hoc tácuit//promitténdo et prænuntiándo.///Promísit enim homínibus divinitátem, mortálibus immortalitátem,//peccatóribus iustificatiónem, abiéctis glorificatiónem.///Verúmtamen, fratres, quia incredíbile videbátur homínibus quod promittébat//Deus, ex hac mortalitáte, corruptióne, abiectióne, infirmitáte, púlvere et cínere//futúros hómines æquáles ángelis Dei, non solum scriptúram cum homínibus//fecit, ut créderent, sed étiam fídei suæ pósuit mediatórem, non quémlibet//príncipem, aut quémlibet ángelum vel archángelum, sed únicum Fílium: ut, qua//via nos perductúrus esset ad illum finem quem promísit, per eum ipsum Fílium//suum et osténderet et præbéret.///Parum enim erat Deo, si Fílium suum fáceret demonstratórem viæ; eum//ipsum viam fecit, ut per illum ires regéntem te, ambulántem per se.///Unicus ítaque Fílius Dei ventúrus ad hómines, assumptúrus hóminem, et per//id quod sumpsit futúrus homo, moritúrus, resurrectúrus, ascensúrus in cælum,//sessúrus ad déxteram Patris, et impletúrus in géntibus quæ promísit, et post//impletiónem promissórum suórum in géntibus étiam hoc impletúrus ut véniat, et//quod prærogávit éxigat, discérnat vasa iræ a vasis misericórdiæ, reddat ímpiis//quod minátus est, iustis quod pollícitus est.///Hoc ergo totum prophetándum fuit, prænuntiándum fuit, ventúrum//commendándum fuit, ut non súbito véniens horrerétur, sed créditum//exspectarétur.
RESPONSORIUM
(Mic 7, 19; Act 10, 43)
℟.//Revertétur et miserébitur nostri Deus noster;
*//Calcábit iniquitátes nostras//et proíciet in profúndum maris ómnia peccáta nostra.
℣.//Huic omnes prophétæ testimónium pérhibent, remissiónem peccatórum//accípere per nomen eius omnes qui credunt in eum.
*//Calcábit iniquitátes nostras//et proíciet in profúndum maris ómnia peccáta nostra.
Oratio
Omnípotens Deus, qui nos prǽcipis iter Christo Dómino præparáre, concéde//propítius, ut nullis infirmitátibus fatigémur, qui cæléstis médici consolántem//præséntiam sustinémus. Per Dóminum.
FERIA V HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
26, 7-21
Canticum iustorum. Promissio resurrectionis
[7]//«Sémita iusti recta est; rectum callem iusti complánas.//[8]//Et in sémita//iudiciórum tuórum, Dómine, sperávimus in te; ad nomen tuum et ad memoriále//tuum desidérium ánimæ.///[9]//Anima mea desíderat te in nocte, sed et spíritu meo in præcórdiis meis te//quæro. Cum resplendúerint iudícia tua in terra, iustítiam discent habitatóres//orbis.///[10]//Fit misericórdia ímpio, non discet iustítiam; in terra probitátis iníque gerit et//non videt maiestátem Dómini.///[11]//Dómine, exaltáta est manus tua, et non vident; vídeant confúsi zelum tuum//in pópulum, et ignis hóstium tuórum devorábit eos.///[12]//Dómine, dabis pacem nobis; ómnia enim ópera nostra operátus es nobis.//[13]//Dómine Deus noster, possedérunt nos dómini absque te; tantum in te//recordémur nóminis tui.///[14]//Mórtui non revivíscent, defúncti non resúrgent; proptérea visitásti et//contrivísti eos et perdidísti omnem memóriam eórum.///[15]//Auxísti gentem, Dómine, auxísti gentem, glorificátus es; elongásti omnes//términos terræ.///[16]//Dómine, in angústia quæsiérunt te, fudérunt incantatiónem, castigátio tua in//eis.//[17]//Sicut quæ cóncipit, cum appropinquáverit ad partum dolens clamat in//dolóribus suis, sic facti sumus a fácie tua, Dómine.///[18]//Concépimus et parturívimus, quasi pepérimus ventum. Salútes non fécimus//in terra, ídeo non nati sunt habitatóres terræ.///[19]//Revivíscent mórtui tui, interfécti mei resúrgent. Expergiscímini et laudáte,//qui habitátis in púlvere, quia ros lucis ros tuus, et terra defúnctos suos edet in//lucem.///[20]//Vade, pópulus meus, intra in cubícula tua, claude óstia tua super te,//abscóndere módicum ad moméntum, donec pertránseat indignátio.///[21]//Ecce enim Dóminus egrediétur de loco suo, ut vísitet iniquitátem habitatóris//terræ contra eum; et revelábit terra sánguinem suum et non opériet ultra//interféctos suos».
RESPONSORIUM
(Cf. Is 26, 19; Dan 12, 2)
℟.//Exspergiscímini et laudáte, qui habitátis in púlvere,
*//Quia ros lucis, ros//Dómini.
℣.//Multi de his qui dórmiunt in terra púlveris evigilábunt.
*//Quia ros lucis,//ros Dómini.
LECTIO ALTERA
Ex Sermónibus sancti Petri Chrysólogi epíscopi
(Sermo 147: PL 52, 594-595)
Amor cupit videre Deum
Videns Deus mundum labefactári timóre, contínuo agit ut cum amóre//révocet, invítet grátia, caritáte téneat et constríngat afféctu.///Hinc est quod inveterátam malis terram ábluit ulciscénte dilúvio, et Noe novi//sǽculi vocat paréntem, blando sermóne compéllit, dat familiárem fidúciam, pie//de præséntibus ínstruit, consolátur per grátiam de futúris; et iam non iussit, sed//participáto labóre una in arca claudit totíus sǽculi partum, ut societátis amor//timórem servitútis auférret, et servarétur amóre commúni quod fúerat commúni//labóre salvátum.///Hinc est quod Abraham vocat de géntibus, auget nómine, patrem fídei facit,//comitátur via, inter éxteros servat, ditat rebus, honórat triúmphis, promíssis//oppígnorat, éripit iniúriis, hospitalitáte blandítur, miríficat gérmine desperáto: ut//tot replétus bonis, tanta divínæ illéctus dulcédine caritátis, Deum dilígere//dísceret, non timére; amándo cólere, non pavéndo.///Hinc est quod Iacob fugiéntem solátur in somnis, redeúntem pro certámine//próvocat, luctatóris constríngit ampléxu; ut amáret patrem certáminis non//timéret.///Hinc est quod Móysen pátria voce vocat, patérna allóquitur caritáte, ut sit//plebis suæ liberátor, invítat.///Sed per hæc quæ memorávimus, ubi humána corda flamma divínæ caritátis//accéndit, et humánis sénsibus amóris Dei tota se fundit ebríetas, sáucia mente//cœpérunt Deum carnálibus velle óculis intuéri.///Deum, quem mundus non capit, angústus quómodo cápere póterat humánus//aspéctus? Quid erit, quid débeat, quid possit, non réspicit ius amóris. Amor//ignórat iudícium, ratióne caret, modum nescit. Amor non áccipit de//impossibilitáte solácium, non récipit de difficultáte remédium.///Amor, nisi ad desideráta perváserit, necat amántem; et ídeo vadit quo dúcitur,//non quo débeat.///Amor parit desidérium, gliscit ardóre, ardóre ad inconcéssa perténdit. Et quid//plura? Amor quod amat non potest non vidére: hinc est quod omnes sancti ómnia//quæ merúerant parva duxérunt, si Dóminum non vidérent.///Hinc est quod amor qui cupit vidére Deum, etsi non habet iudícium, habet//tamen stúdium pietátis.///Hinc est quod Móyses audet dícere://*Si invéni grátiam coram te, osténde mihi//*fáciem tuam//.///Hinc est quod álius dicit://*Osténde fáciem tuam.//Dénique et ipsi gentíles ob//hoc simulácra finxérunt, ut in ipsis erróribus óculis cérnerent quod colébant.
RESPONSORIUM
(Cf. Is 66, 13; 1 Reg 11, 36; Is 66, 14; 46, 13)
℟.//Sicut mater consolátur fílios suos, ita consolábor vos, dicit Dóminus: et de//Ierúsalem civitáte, quam elégi, véniet vobis auxílium:
*//Et vidébitis et gaudébit//cor vestrum.
℣.//Dabo in Sion salútem et in Ierúsalem glóriam meam.
*//Et vidébitis et//gaudébit cor vestrum.
Oratio
Excita, Dómine, corda nostra ad præparándas Unigéniti tui vias, ut per eius//advéntum purificátis tibi méntibus servíre mereámur. Per Dóminum.
FERIA VI HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
27, 1-13
Vinea Domini iterum culta
[1]//In die illa visitábit Dóminus in gládio suo duro et forti et grandi super//Levíathan serpéntem fugácem et super Levíathan serpéntem tortuósum et occídet//dracónem, qui in mari est.///[2]//In die illa vínea erit iucúnda; cantáte ei.//[3]//Ego Dóminus, qui servo eam; per//síngula moménta irrigábo eam. Ne forte visitétur contra eam, nocte et die servo//eam.//[4]//Indignátio non est mihi. Quis dabit mihi spinam et veprem? In prœlio//grádiar super eam, succéndam eam páriter,//[5]//nisi forte protectiónem meam//apprehéndat, fáciat pacem mecum, pacem fáciat mecum.///[6]//Diébus futúris radíces mittet Iacob, florébit et germinábit Israel, et//implébunt fáciem orbis frúctibus.//[7]//Numquid iuxta plagam percutiéntis eum//percússit eum? Aut, sicut occidúntur occísi eius, occísus est?//[8]//In mensúra punit//eum deíciens eum, impéllit in spíritu suo duro, témpore quo spirat eurus.///[9]//Idcírco super hoc dimittétur iníquitas Iacob, et hic erit omnis fructus//ablatiónis peccáti eius: ut scílicet ponat omnes lápides altáris sicut lápides calcis//comminútos, ne exstent luci et thymiatéria.//[10]//Cívitas enim muníta desoláta est,//habitáculum derelíctum et dimíssum quasi desértum; ibi pascétur vítulus et ibi//accubábit et consúmet arbústa eius.//[11]//In siccitáte frondes illíus conteréntur;//mulíeres vénient et combúrent eas. Ipse enim non est pópulus sápiens, proptérea//non miserébitur eius, qui fecit eum, et, qui formávit eum, non parcet ei.///[12]//Et erit: in die illa percútiet spicas Dóminus a Flúmine usque ad torréntem//Ægýpti; et vos congregabímini unus et unus, fílii Israel.///[13]//Et erit: in die illa clangétur in tuba magna; et vénient, qui pérditi fúerant de//terra Assyriórum et qui eiécti erant in terra Ægýpti, et adorábunt Dóminum in//monte sancto in Ierúsalem.
RESPONSORIUM
(Cf. Mt 24, 31; Is 27, 13)
℟.//Mittet Dóminus ángelos suos cum tuba magna:
*//Congregábunt ángeli//eléctos eius a quáttuor ventis, a summis cælórum usque ad términos eórum.
℣.//Et vénient et adorábunt Dóminum in monte sancto in Ierúsalem.
*//Congregábunt ángeli eléctos eius a quáttuor ventis, a summis cælórum usque ad//términos eórum.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 5, 19, 1; 20, 2; 21, 1: SCh 153, 248-250. 260-264)
De Eva et Maria
Maniféste in sua própria veniénte Dómino, et sua própria eum baiulánte//condicióne, quæ baiulátur ab ipso, et recapitulatiónem eius, quæ in ligno fuit,//inobœdiéntiæ per eam, quæ in ligno est, obœdiéntia faciénte, et seductióne illa//solúta, qua sedúcta est male illa, quæ iam viro destináta erat virgo Eva, per//veritátem qua evangelizáta est bene ab Angelo iam sub viro Virgo María.///Quemádmodum enim illa per angélicum sermónem sedúcta est, ut effúgeret//Deum, prævaricáta verbum eius; ita et hæc per angélicum sermónem//evangelizáta est, ut portáret Deum, obœdiens eius verbo. Et sicut illa sedúcta est//ut non obœdíret Deo, sic et hæc suása est obœdíre Deo, uti vírginis Evæ Virgo//María fíeret advocáta.///Omnia ergo recapítulans recapitulátus est, et advérsus inimícum nostrum//bellum próvocans, et elídens eum, qui inítio in Adam captívos dúxerat nos, et//calcans eius caput, quemádmodum habes in Génesi dixísse serpénti Deum://*Et//*inimicítiam ponam inter te et inter mulíerem et inter semen tuum et semen eius;//*ipse tuum observábit caput et tu observábis eius calcáneum//.///Ex eo enim, qui ex mulíere Vírgine habébat nasci secúndum similitúdinem//Adam, præconabátur obsérvans caput serpéntis. Et hoc est semen, de quo ait//Apóstolus in epístola quæ est ad Gálatas://*Legem factórum pósitam donec veníret//*semen cui promíssum est//.///Maniféstius autem adhuc in eádem osténdit epístola, sic dicens://*Cum autem//*venit plenitúdo témporis, misit Deus Fílium suum, factum de mulíere//. Neque//enim iuste victus fuísset inimícus, nisi ex mulíere homo esset qui vicit eum. Per//mulíerem enim hómini dominátus est ab inítio, semetípsum contrárium státuens//hómini.///Propter hoc et Dóminus semetípsum Fílium hóminis confitétur, principálem//hóminem illum, ex quo ea quæ secúndum mulíerem est plasmátio facta est, in//semetípsum recapítulans: uti, quemádmodum per hóminem victum descéndit in//mortem genus nostrum, sic íterum per hóminem victórem ascendámus in vitam.
RESPONSORIUM
(Cf. Lc 1, 26. 27. 30. 31. 32)
℟.//Missus est Gábriel ángelus ad Maríam Vírginem desponsátam Ioseph,//núntians ei verbum; et expavéscit Virgo de lúmine. Ne tímeas, María, invenísti//grátiam apud Dóminum:
*//Ecce concípies et páries et vocábitur Altíssimi Fílius.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Ecce concípies et páries et vocábitur Altíssimi Fílius.
Oratio
Concéde, quǽsumus, omnípotens Deus, plebi tuæ advéntum Unigéniti tui//cum summa vigilántia exspectáre, ut, sicut ipse dócuit auctor nostræ salútis,//accénsis lampádibus in eius occúrsum vigilántes properémus. Per Dóminum.
SABBATO HEBDOMADÆ II ADVENTUS
Ad Officium lectionis
LECTIO PRIOR
De libro Isaíæ prophétæ
29, 1-8
Iudicium Dei in Ierusalem
[1]//Væ Ariel, Ariel, cívitas, quam circúmdedit David! Addite annum ad annum,//sollemnitátes evolvántur;//[2]//et circumvallábo Ariel et erit mæror et mæstítia et erit//mihi quasi Ariel.//[3]//Et circúmdabo te quasi sphæram et iáciam contra te ággerem//et muniménta ponam in obsidiónem tuam.///[4]//Humiliáberis, de terra loquéris, et de púlvere vix audiétur elóquium tuum, et//erit quasi pythónis de terra vox tua, et de humo elóquium tuum mussitábit.//[5]//Et//erit sicut pulvis ténuis multitúdo superbórum tuórum, et sicut pálea volans//multitúdo fórtium.///Erítque repénte conféstim,//[6]//a Dómino exercítuum visitáberis in tonítruo et//commotióne terræ, magno fragóre, túrbine et tempestáte et flamma ignis//devorántis.//[7]//Et erit sicut sómnium visiónis noctúrnæ multitúdo ómnium géntium,//quæ dímicant contra Ariel, et omnes, qui pugnant contra eam et contra//muniménta eius et oppressóres eius.///[8]//Et sicut sómniat esúriens, et ecce cómedit, cum autem fúerit expergefáctus,//vácua est ánima eius; et sicut sómniat sítiens, et ecce bibit et, postquam fúerit//expergefáctus, lassus adhuc sitit, et ánima eius vácua est, sic erit multitúdo//ómnium géntium dimicántium contra montem Sion.
RESPONSORIUM
(Is 54, 4; 29, 7)
℟.//Ierúsalem, noli timére, quia non confundéris,
*//Quando a Dómino//exercítuum visitáberis.
℣.//Et erit sicut sómnium visiónis noctúrnæ multitúdo ómnium géntium, quæ//dímicant contra te.
*//Quando a Dómino exercítuum visitáberis.
LECTIO ALTERA
Ex Sermónibus beáti Isaac abbátis monastérii de Stella
(Sermo 51: PL 194, 1862-1863. 1865)
De Maria et Ecclesia
Fílius Dei primogénitus est in multis frátribus, qui, cum esset natúra únicus,//grátia conciliávit sibi plures, qui cum eo sint unum.//*Dedit enim potestátem fílios//*Dei fíeri//, his qui recípiunt eum.///Factus ígitur hóminis fílius, multos fecit Dei fílios. Multos ígitur conciliávit//sibi, ut sua caritáte et potestáte únicus: qui cum carnáli generatióne in seípsis sint//plures, divína tamen regeneratióne cum ipso sunt unus.///Unus enim totus ac solus Christus caput et corpus: unus autem is uníus Dei//in cælis, et uníus matris in terris; et multi fílii, et unus fílius. Sicut namque caput//ac membra, unus fílius, et plures fílii, sic María et Ecclésia, una mater et plures;//una virgo et plures.///Utraque mater, útraque virgo; útraque de eódem Spíritu sine libídine//cóncipit; útraque Deo Patri sine peccáto prolem fundit. Illa absque omni peccáto//córpori caput péperit; ista in ómnium peccatórum remissióne cápiti corpus//édidit. Utraque Christi mater, sed neutra sine áltera totum parit.///Unde in Scriptúris divínitus inspirátis, quod de vírgine matre Ecclésia//universáliter, hoc de vírgine María singuláriter; et quod de vírgine matre María//speciáliter, id de vírgine matre Ecclésia generáliter iure intellégitur, et cum de//altérutra sermo téxitur, fere permíxtim et indifferénter de utráque senténtia//intellégitur.///Unaquǽque étiam fidélis ánima, Verbi Dei sponsa, Christi mater, fília et//soror, virgo et fecúnda suápte ratióne intellégitur. Dícitur ergo universáliter pro//Ecclésia, et speciáliter pro María, singuláriter quoque pro fidéli ánima, ab ipsa//Dei sapiéntia, quod Patris est Verbum.///Unde et séquitur://*Et in hereditáte Dómini morábor//. Heréditas enim Dómini,//universáliter Ecclésia, speciáliter María, singuláriter quæque fidélis ánima. In//tabernáculo úteri Maríæ morátus est Christus novem ménsibus; in tabernáculo//fídei Ecclésiæ usque ad consummatiónem sǽculi; in cognitióne et dilectióne//fidélis ánimæ in sǽcula sæculórum morábitur.
RESPONSORIUM
(Lev 26, 11-12; 2 Cor 6, 16)
℟.//Ponam tabernáculum meum in médio vestri et non abominábitur vos//ánima mea:
*//Ambulábo inter vos et ero Deus vester vosque éritis pópulus meus.
℣.//Vos estis templum Dei vivi, sicut dicit Deus.
*//Ambulábo inter vos et ero//Deus vester vosque éritis pópulus meus.
Oratio
Oriátur, quǽsumus, omnípotens Deus, in córdibus nostris splendor glóriæ//tuæ, ut, omni noctis obscuritáte subláta, fílios nos esse lucis Unigéniti tui//maniféstet advéntus. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
45, 1-13
Salus Israel per Cyrum
[1]//Hæc dicit Dóminus de uncto suo Cyro: «Apprehéndi déxteram eius, ut//subíciam ante fáciem eius gentes et dorsa regum vertam et apériam coram eo//iánuas; et portæ non claudéntur.///[2]//Ego ante te ibo et montes humiliábo; portas ǽreas cónteram et vectes férreos//confríngam.//[3]//Et dabo tibi thesáuros abscónditos et divítias occúltas, ut scias quia//ego Dóminus, qui vocávi te nómine tuo, Deus Israel.///[4]//Propter servum meum Iacob et Israel eléctum meum, et vocávi te nómine//tuo; designávi te, et non cognovísti me.//[5]//Ego Dóminus, et non est ámplius: extra//me non est Deus. Accínxi te, et non cognovísti me,//[6]//ut sciant ab ortu solis et ab//occidénte quóniam absque me nullus est. Ego Dóminus, et non est alter,//[7]//formans lucem et creans ténebras, fáciens pacem et creans malum: ego Dóminus//fáciens ómnia hæc.///[8]//Roráte, cæli, désuper, et nubes pluant iustítiam; aperiátur terra et gérminet//salvatiónem; et iustítia oriátur simul: ego Dóminus creávi eam».///[9]//Væ, qui contradícit fictóri suo, testa de vasis fictílibus terræ! Numquid dicet//lutum fígulo suo: «Quid facis?» et «Opus tuum absque mánibus est?».//[10]//Væ, qui//dicit patri: «Quid géneras?» et mulíeri: «Quid párturis?».///[11]//Hæc dicit Dóminus, Sanctus Israel, plastes eius: «Numquid ventúra//interrogátis me super fílios meos et super opus mánuum meárum mandátis mihi?//[12]//Ego feci terram et hóminem super eam creávi ego; manus meæ tetendérunt//cælos, et omni milítiæ eórum mandávi.//[13]//Ego suscitávi eum in iustítia et omnes//vias eius dírigam; ipse ædificábit civitátem meam et captivitátem meam dimíttet//non in prétio neque in munéribus», dicit Dóminus exercítuum.
RESPONSORIUM
(Cf. Is 45, 8; cf. 16, 1)
℟.//Roráte, cæli, désuper et nubes pluant Iustum:
*//Aperiátur terra et gérminet//Salvatórem.
℣.//Emítte Agnum, Dómine, dominatórem terræ, de Petra desérti ad montem//fíliæ Sion.
*//Aperiátur terra et gérminet Salvatórem.
LECTIO ALTERA
Ex Epístolis sancti Leónis Magni papæ
(Ep. 31, 2-3: PL 54, 791-793)
Sacramentum reconciliationis nostræ
Nihil prodest Dóminum nostrum, Beátæ Maríæ Vírginis fílium, verum//perfectúmque hóminem dícere, si non illíus géneris homo créditur, cuius in//Evangélio prædicátur.///Dicit enim Matthǽus://*Liber generatiónis Iesu Christi fílii David, fílii//*Abraham//; et ita humánæ oríginis órdinem séquitur, ut generatiónum líneas usque//ad Ioseph, cui mater Dómini erat desponsáta, dedúcat.///Lucas vero, retrórsum successiónum gradus rélegens, ad ipsum humáni//géneris príncipem redit, ut Adam primum et Adam novíssimum eiúsdem//osténdat esse natúræ.///Potúerat quippe omnipoténtia Fílii Dei sic ad docéndos iustificandósque//hómines apparére, quómodo et patriárchis et prophétis in spécie carnis appáruit,//cum aut luctámen íniit, aut sermónem conséruit, cumve offícia hospitalitátis non//ábnuit, vel étiam appósitum cibum sumpsit.///Sed illæ imágines huius hóminis erant índices, cuius veritátem ex//præcedéntium patrum stirpe suméndam significatiónes mýsticæ nuntiábant.///Et ídeo sacraméntum reconciliatiónis nostræ, ante témpora ætérna//dispósitum, nullæ implébant figúræ, quia nondum supervénerat Spíritus Sanctus//in Vírginem, nec virtus Altíssimi obumbráverat ei; ut intra intemeráta víscera,//ædificánte sibi Sapiéntia domum, Verbum caro fíeret; et, forma Dei ac forma//servi in unam conveniénte persónam, Creátor témporum nascerétur in témpore;//et, per quem facta sunt ómnia, ipse inter ómnia gignerétur.///Nisi enim novus homo, factus//*in similitúdinem carnis peccáti//, nostram//suscíperet vetustátem, et, consubstantiális Patri, consubstantiális esse dignarétur//et matri, naturámque sibi nostram solus a peccáto liber uníret, sub iugo diáboli//generáliter tenerétur humána captívitas; nec uti possémus triumphántis victória,//si extra nostram esset consérta natúram.///De hac autem participatióne mirábili sacraméntum nobis regeneratiónis//illúxit, ut per ipsum Spíritum, per quem Christum et concéptus est et natus, étiam//nos spiritáli rursus orígine nascerémur.///Propter quod ab Evangelísta de credéntibus dícitur://*Qui non ex sanguínibus,//*neque ex voluntáte carnis, neque ex voluntáte viri, sed ex Deo nati sunt//.
RESPONSORIUM
(Cf. Is 11, 10; Lc 1, 32)
℟.//Ecce radix Iesse descéndet in salútem populórum, ipsum gentes//deprecabúntur:
*//Et erit nomen eius gloriósum.
℣.//Dabit ei Dóminus Deus sedem David, patris eius, et regnábit in domo//Iacob in ætérnum.
*//Et erit nomen eius gloriósum.
Oratio
Deus, qui cónspicis pópulum tuum nativitátis domínicæ festivitátem fidéliter//exspectáre, præsta, quǽsumus, ut valeámus ad tantæ salútis gáudia perveníre et//ea votis sollémnibus álacri semper lætítia celebráre. Per Dóminum.
DIE 18 DECEMBRIS
Ad Officium lectionis
LECTIO PRIOR
De libro Isaíæ prophétæ
46, 1-13
Dominus idolis Babylonis opponitur
[1]//Cóncidit Bel, incurvávit se Nabo; fuérunt simulácra eórum béstiis et//iuméntis. Státuæ vestræ portántur, ónera lassis.//[2]//Se incurvavérunt et concidérunt//simul; non potuérunt salváre onus et ipsi in captivitátem ibunt.///[3]//Audíte me, domus Iacob et omne resíduum domus Israel, qui portámini ab//útero, qui gestámini a vulva.//[4]//Usque ad senéctam ego ipse et usque ad canos ego//portábo; et ego feci et ego feram, ego portábo et salvábo.///[5]//Cui assimilátis me et adæquátis et comparátis me, et érimus símiles?//[6]//Qui//effúndunt aurum de sácculo et argéntum statéra pónderant, condúcunt auríficem,//ut fáciat deum, et prócidunt et adórant.//[7]//Portant illum in úmeris gestántes et//ponéntes in loco suo; et stabit ac de loco suo non movébitur; sed et si quis clamat//ad eum, non respóndet; de tribulatióne eius non salvábit eum.///[8]//Mementóte istud et confundámini; redíte, prævaricatóres, ad cor.//[9]//Recordámini prióris sǽculi, quóniam ego sum Deus, et non est ultra Deus, nec//est símilis mei.///[10]//Annúntians ab exórdio novíssimum, et ab inítio, quæ necdum facta sunt,//dicens: «Consílium meum stabit et omnem voluntátem meam fáciam».//[11]//Vocans//ab oriénte avem rapácem et de terra longínqua virum consílii mei; et locútus sum//et addúcam illud, decrévi et fáciam illud.///[12]//Audíte me, duri corde, qui longe estis a iustítia.//[13]//Prope feci iustítiam meam,//non elongábitur; et salus mea non morábitur: et dabo in Sion salútem et Israéli//glóriam meam.
RESPONSORIUM
(Is 46, 12. 13)
℟.//Audíte me, duri corde, qui longe estis a iustítia:
*//Dabo in Sion salútem et//Israéli glóriam meam.
℣.//Prope feci iustítiam meam, non elongábitur et salus mea non morábitur.
*//Dabo in Sion salútem et Israéli glóriam meam.
LECTIO ALTERA
Ex Epístola ad Diognétum
(Cap. 8, 5 — 9, 5: Funk 1, 325-327)
Deus caritatem suam per Filium revelavit
Hóminum quisquam nec vidit Deum nec notum fecit, sed ipse sese osténdit.//Osténdit se autem per fidem, cui soli Deum vidére concéssum est. Nam Dóminus//et ópifex ómnium Deus, qui ómnia fecit et suo quæque órdine dispósuit, non//solum hóminum amans fuit, sed étiam pátiens. Erat autem semper talis et est et//erit, benígnus et bonus et iræ expers et verax, et quidem solus bonus est;//postquam autem mente concépit magnum áliquid et ineffábile, communicávit//cum solo Fílio.///Quámdiu ígitur in occúlto retinébat et custodiébat sápiens suum consílium,//neglégere nos et non curáre videbátur; postquam vero per diléctum Fílium//revelávit et patefécit quæ inde ab inítio erant præparáta, ómnia simul prǽbuit//nobis, et frui suis benefíciis et vidére et intellégere, quæ quis nostrum umquam//exspectásset?///Postquam ígitur ómnia iam apud se cum Fílio dispósuit, usque ad supérius//tempus sivit nos secúndum arbítrium nostrum inordinátis mótibus ferri,//voluptátibus et cupiditátibus a recta via abdúctos; non quod ullo modo gaudéret//peccátis nostris, sed ea tólerans, neque quod illud iniquitátis tempus approbáret,//sed præsens tempus iustítiæ creans, ut cum illo témpore convícti essémus e//própriis opéribus indígni esse vita, nunc Dei benígnitas nos ea dignarétur, et,//cum maniféstum fecissémus, ex eo, quod in nobis est, nos non posse íngredi in//regnum Dei, poténtia Dei id posse nobis darétur.///Cum autem compléta esset iniustítia nostra et plene maniféstum factum//esset, mercédem eius supplícium et mortem imminére, advenissétque tempus,//quod Deus præstitúerat ad suam deínceps benignitátem ac poténtiam//declarándam (o imménsam humanitátem et caritátem Dei!), nos ódio non hábuit//neque reiécit neque ultus est, sed patiénter tulit, sustínuit, míserans ipse peccáta//nostra suscépit, próprium ipse Fílium dedit prétium redemptiónis pro nobis,//sanctum pro iníquis, mali expértem pro malis, iustum pro iniústis,//incorruptíbilem pro corruptibílibus, immortálem pro mortálibus. Quid enim áliud//peccáta nostra pótuit tégere quam illíus iustítia? In quo álio iníqui nos et ímpii//iustificári potúimus quam in solo Fílio Dei?///O dulcem permutatiónem, o impervestigábilem institutiónem, o inexspectáta//benefícia: ut iníquitas quidem multórum abscondátur in uno iusto, iustítia autem//uníus multos iniústos iustíficet!
RESPONSORIUM
(Act 4, 12; Is 9, 6)
℟.//Non est in álio áliquo salus;
*//Nec enim áliud nomen est sub cælo datum//homínibus, in quo opórtet nos salvos fíeri.
℣.//Vocábitur nomen eius admirábilis Consiliárius, Deus fortis, Pater//æternitátis, Princeps pacis.
*//Nec enim áliud nomen est sub cælo datum//homínibus, in quo opórtet nos salvos fíeri.
Oratio
Concéde, quǽsumus, omnípotens Deus, ut, qui sub peccáti iugo ex vetústa//servitúte deprímimur, exspectáta Unigéniti tui nova nativitáte liberémur. Per//Dóminum.
DIE 19 DECEMBRIS
Ad Officium lectionis
LECTIO PRIOR
De libro Isaíæ prophétæ
47, 1. 3 b-15
Lamentatio super Babylonem
[1]//Descénde, sede in púlvere, virgo fília Bábylon; sede in terra sine sólio, fília//Chaldæórum, quia ultra non vocáberis mollis et ténera.//[3b]//«Ultiónem cápiam,//némini parcam»,//[4]//dicit Redémptor noster, Dóminus exercítuum nomen illíus,//Sanctus Israel.///[5]//Sede tacens et intra in ténebras, fília Chaldæórum, quia non vocáberis ultra//dómina regnórum.///[6]//Irátus sum super pópulum meum, contaminávi hereditátem meam et dedi//eos in manu tua; non posuísti eis misericórdias, super senem aggravásti iugum//tuum valde//[7]//et dixísti: «In sempitérnum ero dómina». Non posuísti hæc super cor//tuum, neque recordáta es novíssimi tui.///[8]//Et nunc audi hæc, delicáta, quæ hábitas confidénter, et dicis in corde tuo://«Ego, et præter me non est áltera, non sedébo vídua et orbitátem ignorábo».//[9]//Vénient tibi duo hæc súbito in die una, órbitas et vidúitas; repénte venérunt//super te propter multitúdinem maleficiórum tuórum, propter abundántiam//incantatiónum tuárum.///[10]//Et fidúciam habuísti in malítia tua et dixísti: «Non est qui vídeat me».//Sapiéntia tua et sciéntia tua, hæc decépit te. Et dixísti in corde tuo: «Ego, et//præter me non est áltera».//[11]//Véniet super te malum, et néscies avértere; et írruet//super te calámitas, quam non póteris expiáre; véniet super te repénte miséria,//quam néscies.///[12]//Sta cum incantatiónibus tuis et cum multitúdine maleficiórum tuórum, in//quibus laborásti ab adulescéntia tua: forte póteris iuvári, forte terrébis.//[13]//Defecísti//in multitúdine consiliórum tuórum; stent et salvent te, qui metiúntur cælum, qui//contemplántur sídera et annúntiant síngulis novilúniis ventúra tibi.///[14]//Ecce facti sunt quasi stípula, ignis combússit eos. Non liberábunt seípsos de//manu flammæ; non sunt prunæ, quibus calefíant, nec focus, ut sédeant ad eum.//[15]//Sic fiunt tibi incantatóres tui, in quibuscúmque laborásti ab adulescéntia tua;//unusquísque in via sua errat, non est qui salvet te.
RESPONSORIUM
(Is 49, 13; 47, 4)
℟.//Laudáte, cæli, et exsúlta terra; iubiláte, montes, laudem:
*//Quia Dóminus//páuperum suórum miserétur.
℣.//Redémptor noster, Dóminus exercítuum nomen illíus, Sanctus Israel.
*//Quia Dóminus páuperum suórum miserétur.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 3, 20, 2-3: SCh 34, 342-344)
Œconomia Incarnationis redemptricis
Glória hóminis Deus; operatiónis vero Dei et omnis sapiéntiæ eius et virtútis//receptáculum homo.///Quemádmodum médicus in iis qui ægrótant probátur, sic et Deus in//homínibus manifestátur. Quaprópter et Paulus ait://*Conclúsit autem Deus ómnia//*in incredulitáte, ut ómnium misereátur//; dicens hoc de hómine, qui fuit//inobáudiens Deo et proiéctus de immortalitáte, dehinc misericórdiam consecútus//est, per Fílium Dei eam quæ est per ipsum percípiens adoptiónem.///Hic enim tenens sine inflatióne et iactántia veram glóriam de iis quæ facta//sunt et de eo qui fecit, qui est potentíssimus ómnium Deus quique ómnibus ut//sint prǽstitit, et manens in dilectióne eius et subiectióne et gratiárum actióne,//maiórem ab eo glóriam percípiet, provéctus accípiens dum consímilis fiat eius//qui pro eo mórtuus est.///Quóniam et ipse//*in similitúdinem carnis peccáti//factus est, uti condemnáret//peccátum et iam quasi condemnátum proíceret illud extra carnem, provocáret//autem in similitúdinem suam hóminem,//*imitatórem//eum assígnans Deo et in//patérnam impónens régulam ad vidéndum Deum et cápere Patrem donans://Verbum Dei quod habitávit in hómine et//*Fílius hóminis//factus est, ut assuésceret//hóminem percípere Deum et assuésceret Deum habitáre in hómine, secúndum//plácitum Patris.///Propter hoc ergo//*signum//salútis nostræ eum, qui ex//*Vírgine Emmánuel//est,//*ipse dedit Dóminus//, quóniam//*ipse Dóminus//erat//*qui salvábat eos//, quia per//semetípsos non habébant salvári; et propter hoc Paulus infirmitátem hóminis//annúntians ait://*Scio enim quóniam non inhábitat in carne mea bonum//,//signíficans quóniam non a nobis sed a Deo est bonum salútis nostræ; et íterum://*Miser ego homo, quis me liberábit de córpore mortis huius?//deínde infert//liberatórem,//*grátia Iesu Christi Dómini nostri//.///Hoc autem et Isaías://*Confortámini//, inquit,//*manus resolútæ et génua debília,//*adhortámini, pusillánimes sensu, confortámini, ne timeátis. Ecce Deus noster//*iudícium et retributúrus est, ipse véniet et salvábit nos//; hoc quóniam non a nobis,//sed a Dei adiuménto habúimus salvári.
RESPONSORIUM
(Cf. Ier 31, 10; 4, 5)
℟.//Audíte verbum Dómini, gentes, et annuntiáte illud in fínibus terræ:
*//Et//ínsulis quæ procul sunt dícite: Salvátor noster advéniet.
℣.//Annuntiáte et audítum fácite; loquímini et clamáte.
*//Et ínsulis quæ procul//sunt dícite: Salvátor noster advéniet.
Oratio
Deus, qui splendórem glóriæ tuæ per sacræ Vírginis partum mundo dignátus//es reveláre, tríbue, quǽsumus, ut tantæ incarnatiónis mystérium et fídei//integritáte colámus et devóto semper obséquio frequentémus. Per Dóminum.
DIE 20 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 1-11
Deus solus Dominus futuri temporis
[1]//Audíte hoc, domus Iacob, qui vocámini nómine Israel et de aquis Iudæ//exístis, qui iurátis in nómine Dómini et Deum Israel invocátis non in veritáte//neque in iustítia.//[2]//De civitáte enim sancta vocáti sunt et super Deum Israel//constabilíti sunt; Dóminus exercítuum nomen eius.///[3]//Prióra ex tunc annuntiávi, et ex ore meo exiérunt, et audíta feci ea; repénte//operátus sum, et venérunt.//[4]//Scivi enim quia durus es tu, et nervus férreus cervix//tua et frons tua ǽrea.//[5]//Prædíxi tibi ex tunc; ántequam venírent, indicávi tibi, ne//forte díceres: «Idólum meum operátum est hæc, et scúlptile meum et conflátile//mandavérunt ista».//[6]//Quæ audísti, vide ómnia; vos autem num annuntiábitis?///Audíta fácio tibi nova ex nunc et occúlta, quæ nescis.//[7]//Nunc creáta sunt et//non ex tunc, et ante eórum diem, et non audísti ea, ne forte díceres: «Ecce ego//cognóvi ea».//[8]//Neque audísti neque cognovísti, neque ex tunc apérta est auris tua;//scio enim quia præváricans prævaricáris et transgréssor ex útero vocáris.///[9]//Propter nomen meum longe fáciam furórem meum et propter laudem meam//infrenábo me super te, ne perdam te.//[10]//Ecce excóxi te, sed non quasi argéntum;//probávi te in camíno paupertátis.//[11]//Propter me, propter me fáciam, ut non//blasphémer; et glóriam meam álteri non dabo.
RESPONSORIUM
(Is 48, 10. 11; 54, 8)
℟.//Ego probávi te in camíno paupertátis. Propter me, propter me fáciam, ut//non blasphémer:
*//Et glóriam meam álteri non dabo.
℣.//In moménto indignatiónis abscóndi fáciem meam parúmper a te, et in//misericórdia sempitérna misértus sum tui.
*//Et glóriam meam álteri non dabo.
LECTIO ALTERA
Ex Homilíis sancti Bernárdi abbátis in Láudibus Vírginis Matris
(Hom. 4, 8-9: Opera omnia, Edit. Cisterc. 4 [1966], 53-54)
Totus mundus exspectat responsum Mariæ
Audísti, Virgo, quia concípies et páries fílium: audísti quod non per//hóminem, sed per Spíritum Sanctum. Exspéctat Angelus respónsum: tempus est//enim ut revertátur ad Deum qui misit illum. Exspectámus et nos, o Dómina,//verbum miseratiónis, quos miserabíliter premit senténtia damnatiónis.///Et ecce offértur tibi prétium salútis nostræ: statim liberábimur, si conséntis.//In sempitérno Dei Verbo facti sumus omnes et ecce mórimur: in tuo brevi//respónso sumus reficiéndi, ut ad vitam revocémur.///Hoc súpplicat a te, o pia Virgo, flébilis Adam cum mísera sóbole sua exsul//de paradíso, hoc Abraham, hoc David. Hoc céteri flágitant sancti patres, patres//scílicet tui, qui et ipsi hábitant in regióne umbræ mortis. Hoc totus mundus tuis//génibus provolútus exspéctat.///Nec immérito, quando ex ore tuo pendet consolátio miserórum, redémptio//captivórum, liberátio damnatórum, salus dénique universórum filiórum Adam,//totíus géneris tui.///Da, Virgo, respónsum festinánter. Respónde cítius Angelo, immo per//Angelum Dómino. Respónde verbum, et súscipe Verbum: profer tuum, et//cóncipe divínum: emítte transitórium, et ampléctere sempitérnum.///Quid tardas? quid trépidas? Crede, confitére, et súscipe. Sumat humílitas//audáciam, verecúndia fidúciam. Nullátenus cónvenit nunc, ut virginális//simplícitas obliviscátur prudéntiam. In hac sola re ne tímeas, prudens Virgo,//præsumptiónem: quia, etsi grata in siléntio verecúndia, magis tamen nunc in//verbo píetas necessária.///Aperi, Virgo beáta, cor fídei, lábia confessióni, víscera Creatóri. Ecce//desiderátus cunctis géntibus foris pulsat ad óstium. O si te moránte pertransíerit//et rursus incípias dolens quǽrere quem díligit ánima tua! Surge, curre, áperi.//Surge per fidem, curre per devotiónem, áperi per confessiónem.//*Ecce//, inquit,//*ancílla Dómini, fiat mihi secúndum verbum tuum//.
RESPONSORIUM
(Cf. Lc 1, 31. 42)
℟.//Súscipe verbum, Virgo María, quod tibi a Dómino per Angelum//transmíssum est: concípies et páries Deum páriter et hóminem,
*//Ut benedícta//dicáris inter omnes mulíeres.
℣.//Páries quidem fílium et virginitátis non patiéris detriméntum: efficiéris//grávida et eris mater semper intácta.
*//Ut benedícta dicáris inter omnes mulíeres.
Oratio
Deus, cuius ineffábile Verbum, Angelo nuntiánte, Virgo immaculáta suscépit//et, domus divinitátis effécta, Sancti Spíritus luce replétur, quǽsumus, ut nos, eius//exémplo, voluntáti tuæ humíliter adhærére valeámus. Per Dóminum.
DIE 21 DECEMBRIS
Ad Officium lectionis
LECTIO PRIOR
De libro Isaíæ prophétæ
48, 12-21; 49, 9 b-13
Nova Exodus
Hæc dicit Dóminus://[48,12]//«Audi me, Iacob, et, Israel, quem ego vocávi; ego,//ego primus et ego novíssimus.//[13]//Manus mea fundávit terram, et déxtera mea//expándit cælos; ego voco eos, et stant simul.///[14]//Congregámini, omnes vos et audíte: Quis de eis annuntiávit hæc? Dóminus//diléxit eum; fáciet voluntátem suam in Babylóne et bráchium suum in Chaldǽis.///[15]//Ego, ego locútus sum et vocávi eum; addúxi eum, et próspera fuit via eius.//[16]//Accédite ad me et audíte hoc: Non a princípio in abscóndito locútus sum; ex//témpore, ántequam fíeret, ibi eram; et nunc Dóminus Deus misit me cum spíritu//suo».///[17]//Hæc dicit Dóminus, redémptor tuus, Sanctus Israel: «Ego Dóminus Deus//tuus docens te utília, gubérnans te in via, qua ámbulas.///[18]//Utinam attendísses mandáta mea! Facta fuísset sicut flumen pax tua, et//iustítia tua sicut gúrgites maris;//[19]//et fuísset quasi aréna semen tuum, et stirps úteri//tui ut lapílli eius; non interísset et non fuísset attrítum nomen eius a fácie mea.///[20]//Egredímini de Babylóne, fúgite a Chaldǽis, in voce exsultatiónis//annuntiáte; audítum fácite hoc, efférte illud usque ad extréma terræ, dícite://“Redémit Dóminus servum suum Iacob”.//[21]//Non sitiérunt, cum per desértum//dúceret eos; aquam de petra prodúxit eis et scidit petram, et fluxérunt aquæ.///[49,9b]//Super vias pascéntur, et in ómnibus cóllibus decalvátis páscua eórum;//[10]//non esúrient neque sítient, et non percútiet eos æstus vel sol, quia miserátor//eórum reget eos et ad fontes aquárum addúcet eos.//[11]//Et ponam omnes montes//meos in viam, et sémitæ meæ exaltabúntur.///[12]//Ecce isti de longe vénient, et ecce illi ab aquilóne et mari, et isti de terra//Sinim».//[13]//Laudáte, cæli, et exsúlta, terra; iubiláte, montes, laudem, quia//consolátur Dóminus pópulum suum et páuperum suórum miserétur.
RESPONSORIUM
(Cf. Is 49, 13; Ps 71 (72), 7)
℟.//Læténtur cæli et exsúltet terra; iubiláte, montes, laudem; quia Dóminus//noster véniet
*//Et páuperum suórum miserébitur.
℣.//Oriétur in diébus eius iustítia et abundántia pacis.
*//Et páuperum suórum//miserébitur.
LECTIO ALTERA
Ex Expositióne sancti Ambrósii epíscopi in Lucam
(Lib. 2, 19. 22-23. 26-27: CCL 14, 39-42)
De visitatione Beatæ Mariæ Virginis
Angelus, cum abscóndita nuntiáret, ut fides astruerétur exémplo, senióris//féminæ sterilísque concéptum Vírgini Maríæ nuntiávit, ut possíbile Deo omne//quod ei placúerit asséreret.///Ubi audívit hoc María, non quasi incrédula de oráculo nec quasi incérta de//núntio nec quasi dúbitans de exémplo, sed quasi læta pro voto, religiósa pro//offício, festína pro gáudio in montána perréxit.///Quo enim iam Deo plena nisi ad superióra cum festinatióne conténderet?//Nescit tarda molímina Sancti Spíritus grátia. Cito quoque advéntus Maríæ et//præséntiæ domínicæ benefícia declarántur; simul enim//*ut audívit salutatiónem//*Maríæ Elísabeth, exsultávit infans in útero eius et repléta est Spíritu Sancto//.///Vide distinctiónem singulorúmque verbórum proprietátes. Vocem prior//Elísabeth audívit, sed Ioánnes prior grátiam sensit: illa natúræ órdine audívit, iste//exsultávit ratióne mystérii; illa Maríæ, iste Dómini sensit advéntum, fémina//mulíeris et pignus pígnoris; istæ grátiam loquúntur, illi intus operántur//pietatísque mystérium matérnis adoriúntur proféctibus duplicíque miráculo//prophétant matres spíritu parvulórum.///Exsultávit infans, repléta mater est. Non prius mater repléta quam fílius, sed,//cum fílius esset replétus Spíritu Sancto, replévit et matrem. Exsultávit Ioánnes,//exsultávit et Maríæ spíritus. Exsultánte Ioánne replétur Elísabeth, Maríam tamen//non repléri Spíritu, sed spíritum eius exsultáre cognóvimus —//incomprehensíbilis enim incomprehensibíliter operabátur in matre — et illa post//concéptum replétur, ista ante concéptum.//*Beáta//, inquit,//*quæ credidísti//.///Sed et vos beáti, qui audístis et credidístis; quæcúmque enim credíderit//ánima, et cóncipit et génerat Dei Verbum et ópera eius agnóscit.///Sit in síngulis Maríæ ánima, ut magníficet Dóminum; sit in síngulis spíritus//Maríæ, ut exsúltet in Deo; si secúndum carnem una mater est Christi, secúndum//fidem tamen ómnium fructus est Christus; omnis enim ánima áccipit Dei//Verbum, si tamen immaculáta et immúnis a vítiis intemeráto castimóniam//pudóre custódiat.///Quæcúmque ígitur talis esse potúerit ánima magníficat Dóminum, sicut//ánima Maríæ magnificávit Dóminum et exsultávit spíritus eius in Deo salutári.///Magnificátur enim Dóminus, sicut et álibi legístis://*Magnificáte Dóminum//*mecum//, non quo Dómino áliquid humána voce possit adiúngi, sed quia//magnificátur in nobis: imágo enim Dei Christus est, et ídeo, si quid iustum//religiosúmque fécerit ánima, illam imáginem Dei, ad cuius est similitúdinem//creáta, magníficat, et ídeo, dum magníficat eam, magnitúdinis eius quadam//participatióne sublímior fit.
RESPONSORIUM
(Lc 1, 45. 46; Ps 65 (66), 16)
℟.//Beáta quæ credidísti, quóniam perficiéntur in te quæ dicta sunt tibi a//Dómino. Et ait María:
*//Magníficat ánima mea Dóminum.
℣.//Veníte et audíte et narrábo quanta fecit Deus ánimæ meæ.
*//Magníficat//ánima mea Dóminum.
Oratio
Preces pópuli tui, quǽsumus, Dómine, cleménter exáudi, ut qui de Unigéniti//tui in nostra carne advéntu lætántur, cum vénerit in sua maiestáte, ætérnæ vitæ//prǽmium consequántur. Per Dóminum.
DIE 22 DECEMBRIS
Ad Officium lectionis
LECTIO PRIOR
De libro Isaíæ prophétæ
49, 14 — 50, 1
Restauratio Sion
[49,14]//Dixit Sion: «Derelíquit me Dóminus, et Dóminus oblítus est mei».//[15]//Numquid oblivísci potest múlier infántem suum, ut non misereátur fílio úteri//sui? Et si illa oblíta fúerit, ego tamen non oblivíscar tui.///[16]//Ecce in mánibus meis descrípsi te; muri tui coram me semper.//[17]//Festínant//structóres tui; destruéntes te et dissipántes a te exíbunt.///[18]//Leva in circúitu óculos tuos et vide: omnes isti congregáti sunt, venérunt//tibi. «Vivo ego, dicit Dóminus, quia ómnibus his velut ornaménto vestiéris et//circúmdabis tibi eos quasi sponsa».//[19]//Quia ruínæ tuæ et solitúdines tuæ et terra//evérsa: nunc angústa eris præ habitatóribus; et longe erunt, qui devorábant te.//[20]//Adhuc dicent in áuribus tuis fílii orbitátis tuæ: «Angústus est mihi locus; fac//spátium mihi, ut hábitem».//[21]//Et dices in corde tuo: «Quis génuit mihi istos? Ego//orbáta et non páriens, transmigráta et captíva; et istos quis enutrívit? Ecce ego//relícta eram sola; et isti ubi erant?».///[22]//Hæc dicit Dóminus Deus: «Ecce levábo ad gentes manum meam et ad//pópulos exaltábo signum meum; et áfferent fílios tuos in ulnis, et fíliæ tuæ super//úmeros portabúntur.//[23]//Et erunt reges nutrícii tui, et regínæ nutríces tuæ; vultu in//terram demísso adorábunt te et púlverem pedum tuórum lingent. Et scies quia//ego Dóminus: non confundéntur, qui sperant in me».///[24]//Numquid tollétur a forti præda, aut, quod captum fúerit, a robústo salvári//póterit?//[25]//Quia hæc dicit Dóminus: «Equidem et captívus a forti tollétur, et, quod//ablátum fúerit a robústo, salvábitur; cum his, qui contendébant tecum, ego//conténdam et fílios tuos ego salvábo.///[26]//Et cibábo hostes tuos cárnibus suis, et quasi musto sánguine suo//inebriabúntur; et sciet omnis caro quia ego Dóminus salvátor tuus et redémptor//tuus Fortis Iacob».///[50,1]//Hæc dicit Dóminus: «Ubinam est liber repúdii matris vestræ, quo dimísi//eam? Aut quis est créditor meus, cui véndidi vos? Ecce in iniquitátibus vestris//vénditi estis, et in sceléribus vestris dimíssa est mater vestra».
RESPONSORIUM
(Is 49, 15; cf. Ps 26 (27), 10)
℟.//Numquid oblivísci potest múlier infántem suum, ut non misereátur fílio//úteri sui?
*//Et si mater oblíta fúerit, ego tamen non oblivíscar tui, dicit Dóminus.
℣.//Pater meus et mater mea dereliquérunt me, tu autem, Dómine, assumpsísti//me.
*//Et si mater oblíta fúerit, ego tamen non oblivíscar tui, dicit Dóminus.
LECTIO ALTERA
Ex Expositióne sancti Bedæ Venerábilis presbýteri in Lucam
(Lib. 1, 46-55: CCL 120, 37-39)
Magnificat
*Et ait María: Magníficat ánima mea Dóminum et exsultávit spíritus meus in//*Deo salutári meo.///Tanto, inquit, me Dóminus tamque inaudíto múnere sublimávit, quod non//ullo linguæ offício explicári, sed ipso vix íntimi péctoris afféctu váleat//comprehéndi, et ídeo totas ánimæ vires in agéndis gratiárum láudibus óffero,//totum in contemplánda magnitúdine eius, cui non est finis, quicquid vivo, séntio,//discérno, gratulánter impéndo, quia et eiúsdem Iesu, id est salutáris, spíritus//meus ætérna divinitáte lætátur, cuius mea caro temporáli conceptióne fetátur.///*Quia fecit mihi magna qui potens est et sanctum nomen eius.///Ad inítium cárminis réspicit ubi dictum est://*Magníficat ánima mea//*Dóminum//. Sola quippe ánima illa, cui Dóminus magna fácere dignátur, dignis//eum præcóniis magnificáre et ad consórtes eiúsdem voti ac propósiti potest//cohortándo dícere://*Magnificáte Dóminum mecum et exaltémus nomen eius in//*ínvicem//.///Nam qui Dóminum, quem cognóvit, quantum in se est magnificáre et nomen//eius sanctificáre contémpserit,//*mínimus vocábitur in regno cælórum.//Sanctum//autem nomen eius vocátur, quia singuláris cúlmine poténtiæ transcéndit omnem//creatúram atque ab univérsis quæ fecit longe segregátur.///*Suscépit Israel púerum suum, memorátus misericórdiæ suæ.///Pulchre púerum Dómini appéllat Israel, qui ab eo sit ad salvándum//suscéptus, obœdiéntem vidélicet et húmilem, iuxta quod Osée dicit://*Quia puer//*Israel et diléxi eum//.///Nam qui contémnit humiliári, non potest útique salvári nec dícere cum//Prophéta://*Ecce enim Deus ádiuvat me et Dóminus suscéptor est ánimæ meæ//.//*Quicúmque autem humiliáverit se sicut párvulus, hic est maior in regno//*cælórum.///*Sicut locútus est ad patres nostros, Abraham et sémini eius in sǽcula.///Semen Abrahæ non carnále sed spiritále signíficat, id est non eius tantum//carne progénitos, sed sive in circumcisióne seu in præpútio fídei illíus vestígia//secútos. Nam et ipse in præpútio pósitus crédidit, reputatúmque est ei ad//iustítiam.///Advéntus ergo Salvatóris Abrahæ est et sémini eius in sǽcula promíssus, hoc//est fíliis promissiónis, quibus dícitur://*Si autem vos Christi, ergo Abrahæ semen//*estis secúndum promissiónem herédes.///Bene autem vel Dómini vel Ioánnis exórtum matres prophetándo prævéniunt,//ut sicut peccátum a muliéribus cœpit, ita étiam bona a muliéribus incípiant, et//quæ per uníus deceptiónem périit, duábus certátim præconántibus mundo vita//reddátur.
RESPONSORIUM
(Lc 1, 48-50)
℟.//Beátam me dicent omnes generatiónes:
*//Quia fecit mihi Dóminus magna//qui potens est et sanctum nomen eius.
℣.//Et misericórdia eius in progénies et progénies timéntibus eum.
*//Quia fecit//mihi Dóminus magna qui potens est et sanctum nomen eius.
Oratio
Deus, qui hóminem delápsum in mortem conspíciens, Unigéniti tui advéntu//redímere voluísti, præsta, quǽsumus, ut qui húmili eius incarnatiónem devotióne//faténtur, ipsíus étiam Redemptóris consórtia mereántur. Per Dóminum.
DIE 23 DECEMBRIS
Ad Officium lectionis
LECTIO PRIOR
De libro Isaíæ prophétæ
51, 1-11
Salus filiis Abrahæ promittitur
[1]//Audíte me, qui sequímini iustítiam, qui quǽritis Dóminum; atténdite ad//petram, unde excísi estis, et ad cavérnam laci, de qua præcísi estis.///[2]//Atténdite ad Abraham patrem vestrum et ad Saram, quæ péperit vos; quia//unum vocávi eum et benedíxi ei et multiplicávi eum.///[3]//Consolátur enim Dóminus Sion, consolátur omnes ruínas eius; et ponit//desértum eius quasi Eden et solitúdinem eius quasi hortum Dómini. Gáudium et//lætítia inveniétur in ea, gratiárum actio et vox laudis.///[4]//Atténdite ad me, pópule meus, et, natiónes, me audíte, quia lex a me éxiet,//et iudícium meum in lucem populórum státuam.//[5]//Prope est iustítia mea, egréssa//est salus mea, et bráchia mea pópulos iudicábunt; in me ínsulæ sperábunt et ad//bráchium meum atténdent.///[6]//Leváte in cælum óculos vestros et inspícite in terram deórsum, quia cæli//sicut fumus liquéscent, et terra sicut vestiméntum atterétur, et habitatóres eius//sicut hæc interíbunt. Salus autem mea in sempitérnum erit, et iustítia mea non//defíciet.///[7]//Audíte me, qui scitis iustítiam, pópule, in cuius corde est lex mea: nolíte//timére oppróbrium hóminum et blasphémias eórum ne metuátis.//[8]//Sicut enim//vestiméntum sic cómedet eos vermis, et sicut lanam sic devorábit eos tínea;//iustítia autem mea in sempitérnum erit et salus mea in generatiónes//generatiónum.///[9]//Consúrge, consúrge, indúere fortitúdinem, bráchium Dómini; consúrge sicut//in diébus antíquis, in generatiónibus sæculórum. Numquid non tu percussísti//Rahab, vulnerásti dracónem?//[10]//Numquid non tu siccásti mare, aquam abýssi//veheméntis, qui posuísti profúndum maris viam, ut transírent liberáti?///[11]//Et redémpti a Dómino reverténtur et vénient in Sion laudántes; et lætítia//sempitérna super cápita eórum, gáudium et lætítiam obtinébunt; fúgiet dolor et//gémitus.
RESPONSORIUM
(Cf. Is 51, 4-5; 35, 10)
℟.//Atténdite ad me, pópule meus et tribus mea, me audíte;
*//Prope est Iustus//meus, egréssus est Salvátor meus.
℣.//Et nunc qui redémpti sunt a Dómino reverténtur et vénient in Sion//laudántes.
*//Prope est Iustus meus, egréssus est Salvátor meus.
LECTIO ALTERA
Ex Tractátu sancti Hippólyti presbýteri Contra hǽresim Noéti
(Cap. 9-12: PG 10, 815-819)
Manifestatio sacramenti absconditi
Unus Deus est, quem non aliúnde, fratres, agnóscimus, quam ex sanctis//Scriptúris. Quæcúmque ergo divínæ Scriptúræ prǽdicant, sciámus; et//quæcúmque docent, cognoscámus: et sicut Pater vult credi, sic credámus; et sicut//vult Fílium glorificári, sic glorificémus; et sicut vult donári Spíritum Sanctum,//sic accipiámus. Non secúndum própriam voluntátem, neque secúndum próprium//sensum, neque vim inferéntes iis quæ a Deo data sunt; sed quómodo ipse per//sanctas Scriptúras docére vóluit, sic intellegámus.///Deus, solus cum esset, nihílque sibi coǽvum habéret, vóluit mundum//effícere. Et mundum cógitans ac volens et dicens effécit; continuóque éxstitit ei//factus sicut vóluit, et sicut vóluit, perfécit. Satis ígitur nobis est scire solum, nihil//esse Deo coǽvum. Nihil erat præter ipsum; ipse solus, multus erat. Nec enim//erat sine ratióne, sine sapiéntia, sine poténtia, sine consílio. Omnia erant in eo://ipse erat ómnia. Quando vóluit, et quómodo vóluit, osténdit Verbum suum//tempóribus apud eum definítis; per quod ómnia fecit.///Quod Verbum cum in se habéret, essétque mundo creáto inaspectábile, fecit//aspectábile, emíttens priórem vocem; et lumen ex lúmine génerans, deprómpsit//ipsi creatúræ Dóminum, sensum suum; et qui prius ipsi tantum erat visíbilis,//mundo autem invisíbilis, hunc visíbilem facit, ut mundus, cum eum qui appáruit//vidéret, salvus fíeri posset.///Hoc vero mens est, quod pródiens in mundum, osténsum est puer Dei.//Omnia ígitur per ipsum, ipse autem solus ex Patre.///Hic autem dedit legem et prophétas; et dando coégit hos per Spíritum//Sanctum loqui, ut accipiéntes virtútis patérnæ inspiratiónem, consílium et//voluntátem Patris nuntiárent.///Factum est ígitur maniféstum Verbum, sicut ait beátus Ioánnes. Répetit enim//summátim quæ a prophétis dicta sunt, demónstrans hoc esse Verbum per quod//ómnia facta sunt. Sic enim ait://*In princípio erat Verbum et Verbum erat apud//*Deum et Deus erat Verbum. Omnia per ipsum facta sunt et sine ipso factum est//*nihil//. Et infra ait://*Mundus per ipsum factus est et mundus eum non cognóvit. In//*própria venit et sui eum non recepérunt.
RESPONSORIUM
(Cf. Is 9, 5. 6; Lc 1, 32; Io 1, 4)
℟.//Nascétur nobis párvulus et vocábitur Deus fortis:
*//Ipse sedébit super//thronum David patris sui et imperábit: cuius potéstas super úmerum eius.
℣.//In ipso vita erat et vita erat lux hóminum.
*//Ipse sedébit super thronum//David patris sui et imperábit: cuius potéstas super úmerum eius.
Oratio
Omnípotens sempitérne Deus, nativitátem Fílii tui secúndum carnem//propinquáre cernéntes, quǽsumus, ut nobis indígnis fámulis tuis misericórdiam//præstet Verbum, quod ex Vírgine María dignátum est caro fíeri et habitáre in//nobis. Qui tecum.
DOMINICA
Ad Officium lectionis
LECTIO PRIOR
De libro Isaíæ prophétæ
51, 17 — 52, 1-2. 7-10
Ierusalem evangelizatur
[51,17]//Eleváre, eleváre, consúrge, Ierúsalem, quæ bibísti de manu Dómini//cálicem iræ eius; póculum sopóris bibísti, epotásti.//[18]//Non est qui susténtet eam ex//ómnibus fíliis, quos génuit; et non est qui apprehéndat manum eius ex ómnibus//fíliis, quos enutrívit.///[19]//Duo sunt quæ occurrérunt tibi; quis contristábitur super te? Vástitas et//contrítio et fames et gládius; quis consolábitur te?//[20]//Fílii tui defecérunt, iácent in//cápite ómnium viárum sicut oryx illaqueátus, pleni indignatióne Dómini,//increpatióne Dei tui.///[21]//Idcírco audi hoc, paupércula et ébria, sed non a vino.//[22]//Hæc dicit dominátor//tuus, Dóminus et Deus tuus, qui conténdit pro pópulo suo:///«Ecce tuli de manu tua cálicem sopóris, póculum indignatiónis meæ; non//adícies, ut bibas illum ultra.//[23]//Et ponam illum in manu eórum, qui te//humiliavérunt et dixérunt tibi: “Incurváre, ut transeámus”; et ponébas ut terram//dorsum tuum et quasi viam transeúntibus».///[52,1]//Consúrge, consúrge, indúere fortitúdine tua, Sion; indúere vestiméntis//glóriæ tuæ, Ierúsalem, cívitas sanctitátis, quia non adíciet ultra ut pertránseat per//te incircumcísus et immúndus.///[2]//Excútere de púlvere, consúrge, captíva Ierúsalem; solve víncula colli tui,//captíva fília Sion.///[7]//Quam pulchri super montes pedes annuntiántis, prædicántis pacem,//annuntiántis bonum, prædicántis salútem, dicéntis Sion: «Regnávit Deus tuus!».//[8]//Vox speculatórum tuórum: levavérunt vocem, simul exsultábunt, quia óculo ad//óculum vidébunt, cum redíerit Dóminus ad Sion.///[9]//Gaudéte et exsultáte simul, desérta Ierúsalem, quia consolátus est Dóminus//pópulum suum, redémit Ierúsalem.//[10]//Nudávit Dóminus bráchium sanctum suum//in óculis ómnium géntium; et vidébunt omnes fines terræ salutáre Dei nostri.
RESPONSORIUM
(Cf. Ex 19, 10. 11; Deut 7, 15; Dan 9, 24)
℟.//Sanctificámini, fílii Israel, dicit Dóminus: die enim crástina descéndet//Dóminus,
*//Et áuferet a vobis omnem languórem.
℣.//Crástina die delébitur iníquitas terræ et regnábit super nos Salvátor//mundi.
*//Et áuferet a vobis omnem languórem.
LECTIO ALTERA
Ex Sermónibus sancti Augustíni epíscopi
(Sermo 185: PL 38, 997-999)
Veritas de terra orta est et iustitia de cælo prospexit
Expergíscere, homo: pro te Deus factus est homo.//*Surge, qui dormis, et//*exsúrge a mórtuis, et illuminábit te Christus//. Pro te, inquam, Deus factus est//homo.///In ætérnum mórtuus esses, nisi in témpore natus esset. Numquam liberaréris//a carne peccáti, nisi suscepísset similitúdinem carnis peccáti. Perpétua te//possidéret miséria, nisi fíeret hæc misericórdia. Non revixísses, nisi tuæ morti//convenísset. Defecísses, nisi subvenísset. Perísses, nisi venísset.///Celebrémus læti nostræ salútis et redemptiónis advéntum. Celebrémus//festum diem, quo magnus et ætérnus dies ex magno et ætérno die venit in hunc//nostrum tam brevem temporálem diem.///Hic//*est nobis factus iustítia et sanctificátio et redémptio: ut, quemádmodum//*scriptum est: Qui gloriátur, in Dómino gloriétur.///*Véritas ergo de terra orta est//: Christus qui dixit://*Ego sum véritas//, de Vírgine//natus est.//*Et iustítia de cælo prospéxit//: quóniam credens in eum qui natus est,//non homo a se ipso, sed a Deo iustificátus est.///*Véritas de terra orta est://quia//*Verbum caro factum est.////*Et iustítia de cælo//*prospéxit//: quia//*omne datum óptimum et omne donum perféctum desúrsum est//.///*Véritas de terra orta est//, caro de María.//*Et iustítia de cælo prospéxit//: quia//*non potest homo accípere quidquam, nisi fúerit ei datum de cælo.///*Iustificáti ex fide, pacem habeámus ad Deum://quia//*iustítia et pax osculátæ//*sunt ínvicem. Per Dóminum nostrum Iesum Christum://quia//*Véritas de terra orta//*est//.//*Per quem et accéssum habémus in grátiam istam, in qua stamus, et//*gloriámur in spe glóriæ Dei//. Non ait: «glóriæ nostræ»; sed,//*glóriæ Dei//: quia//*iustítia//non de nobis procéssit, sed//*de cælo prospéxit//. Ergo//*qui gloriátur//, non in//se, sed//*in Dómino gloriétur//.///Hinc enim et nato ex Vírgine Dómino præcónium vocis angélicæ factum est://*Glória in excélsis Deo et in terra pax homínibus bonæ voluntátis//.///In terra enim pax unde, nisi quia//*Véritas de terra orta est//, id est, Christus de//carne natus est? Et//*ipse est pax nostra qui fecit útraque unum://ut essémus//hómines bonæ voluntátis, suáviter conéxi vínculo unitátis.///In hac ígitur grátia gaudeámus, ut sit glória nostra testimónium consciéntiæ//nostræ: ubi non in nobis, sed in Dómino gloriémur. Hinc enim dictum est,//*Glória//*mea et exáltans caput meum//. Nam quæ maior grátia Dei nobis pótuit illucéscere,//quam ut, habens unigénitum Fílium, fáceret eum hóminis Fílium, atque ita//vicíssim hóminis fílium fáceret Dei fílium?///Quære méritum, quære causam, quære iustítiam; et vide utrum invénias nisi//grátiam.
RESPONSORIUM
(Is 11, 1. 5. 2)
℟.//Egrediétur virga de stirpe Iesse et flos de radíce eius ascéndet:
*//Et erit//iustítia cíngulum lumbórum eius et fides cinctórium renum eius.
℣.//Et requiéscet super eum Spíritus Dómini: spíritus sapiéntiæ et intelléctus,//spíritus consílii et fortitúdinis.
*//Et erit iustítia cíngulum lumbórum eius et fides//cinctórium renum eius.
Oratio
Festína, quǽsumus, ne tardáveris, Dómine Iesu, ut advéntus tui//consolatiónibus sublevéntur, qui in tua pietáte confídunt. Qui vivis.
IN NATIVITATE DOMINI
Ad Officium lectionis
LECTIO PRIOR
De libro Isaíæ prophétæ
11, 1-10
Radix Iesse
æc dicit Dóminus Deus://[1]//Egrediétur virga de stirpe Iesse//et flos de radíce eius ascéndet;//[2]//et requiéscet super eum spíritus Dómini://spíritus sapiéntiæ et intelléctus,//spíritus consílii et fortitúdinis,//spíritus sciéntiæ et timóris Dómini;//[3]//et delíciæ eius in timóre Dómini.//Non secúndum visiónem oculórum iudicábit//neque secúndum audítum áurium decérnet;//[4]//sed iudicábit in iustítia páuperes//et decérnet in æquitáte pro mansuétis terræ;//et percútiet terram virga oris sui//et spíritu labiórum suórum interfíciet ímpium.//[5]//Et erit iustítia cíngulum lumbórum eius,//et fides cinctórium renum eius.//[6]//Habitábit lupus cum agno,//et pardus cum hædo accubábit;//vítulus et leo simul saginabúntur,//et puer párvulus minábit eos.//[7]//Vítula et ursus pascéntur,//simul accubábunt cátuli eórum;//et leo sicut bos cómedet páleas.//[8]//Et ludet infans ab úbere//super forámine áspidis;//et in cavérnam réguli,//qui ablactátus fúerit, manum suam mittet.//[9]//Non nocébunt et non occídent//in univérso monte sancto meo,//quia plena erit terra sciéntia Dómini,//sicut aquæ mare opériunt.//[10]//In die illa radix Iesse//stat in signum populórum;//ipsam gentes requírent,//et erit sedes eius gloriósa.
RESPONSORIUM

℟.//Hódie nobis cælórum Rex de Vírgine nasci dignátus est, ut hóminem//pérditum ad cæléstia regna revocáret:
*//Gaudet exércitus angelórum: quia salus//ætérna humáno géneri appáruit.
℣.//Glória in excélsis Deo et in terra pax homínibus bonæ voluntátis.
*//Gaudet//exércitus angelórum: quia salus ætérna humáno géneri appáruit.
LECTIO ALTERA
Ex Sermónibus sancti Leónis Magni papæ
(Sermo 1 in Nativitate Domini, 1-3: PL 54, 190-193)
Agnosce, o christiane, dignitatem tuam!
Salvátor noster, dilectíssimi, hódie natus est, gaudeámus. Neque enim locum//fas est ibi esse tristítiæ, ubi natális est vitæ; quæ, consúmpto mortalitátis timóre,//nobis íngerit de promíssa æternitáte lætítiam.///Nemo ab huius alacritátis participatióne secérnitur, una cunctis lætítiæ//commúnis est rátio: quia Dóminus noster, peccáti mortísque destrúctor, sicut//nullum a reátu líberum répperit, ita liberándis ómnibus venit. Exsúltet sanctus,//quia propínquat ad palmam. Gáudeat peccátor, quia invitátur ad véniam.//Animétur gentílis, quia vocátur ad vitam.///Dei namque Fílius secúndum plenitúdinem témporis, quam divíni consílii//inscrutábilis altitúdo dispósuit, reconciliándam auctóri suo natúram géneris//assúmpsit humáni, ut invéntor mortis diábolus, per ipsam qua vícerat, vincerétur.///Ab exsultántibus ergo ángelis, nascénte Dómino,//*Glória in excélsis Deo//cánitur, et//*pax in terra bonæ voluntátis homínibus//nuntiátur. Vident enim//cæléstem Ierúsalem ex ómnibus mundi géntibus fabricári: de quo inenarrábili//divínæ pietátis ópere, quantum lætári debet humílitas hóminum, cum tantum//gáudeat sublímitas angelórum?///Agámus ergo, dilectíssimi, grátias Deo Patri, per Fílium eius, in Spíritu//Sancto, qui propter multam misericórdiam suam, qua diléxit nos, misértus est//nostri;//*et cum essémus mórtui peccátis, convivificávit nos Christo//, ut essémus in//ipso nova creatúra, novúmque figméntum.///Deponámus ergo véterem hóminem cum áctibus suis; et adépti//participatiónem generatiónis Christi, carnis renuntiémus opéribus.///Agnósce, o christiáne, dignitátem tuam, et, divínæ consors factus natúræ,//noli in véterem vilitátem degéneri conversatióne redíre. Meménto cuius cápitis et//cuius córporis sis membrum. Reminíscere quia érutus de potestáte tenebrárum,//translátus es in Dei lumen et regnum.///Per baptísmatis sacraméntum Spíritus Sancti factus es templum: noli tantum//habitatórem pravis de te áctibus effugáre, et diáboli te íterum subícere servitúti://quia prétium tuum sanguis est Christi.
RESPONSORIUM

℟.//Hódie nobis de cælo pax vera descéndit:
*//Hódie per totum mundum//mellíflui facti sunt cæli.
℣.//Hódie illúxit dies redemptiónis novæ, præparatiónis antíquæ, felicitátis//ætérnæ.
*//Hódie per totum mundum mellíflui facti sunt cæli.
Oratio
Deus, qui humánæ substántiæ dignitátem et mirabíliter condidísti et//mirabílius reformásti, da, quǽsumus, nobis eius divinitátis esse consórtes, qui//humanitátis nostræ fíeri dignátus est párticeps. Qui tecum vivit.
DIE 26 DECEMBRIS
Ad Officium lectionis
LECTIO PRIOR
De libro Actuum Apostolórum
6, 8 — 7, 1-2. 44-60 — 8, 1
Martyrium Stephani
[6,8]//Stéphanus plenus grátia et virtúte faciébat prodígia et signa magna in//pópulo.//[9]//Surrexérunt autem quidam de synagóga, quæ appellátur Libertinórum et//Cyrenénsium et Alexandrinórum et eórum, qui erant a Cilícia et Asia,//disputántes cum Stéphano,//[10]//et non póterant resístere sapiéntiæ et Spirítui, quo//loquebátur.//[11]//Tunc submisérunt viros, qui dícerent: «Audívimus eum dicéntem//verba blasphéma in Móysen et Deum»;//[12]//et commovérunt plebem et senióres et//scribas, et concurréntes rapuérunt eum et adduxérunt in concílium//[13]//et statuérunt//testes falsos dicéntes: «Homo iste non cessat loqui verba advérsus locum//sanctum et legem;//[14]//audívimus enim eum dicéntem quóniam Iesus Nazarénus hic//déstruet locum istum et mutábit consuetúdines, quas trádidit nobis Móyses».///[15]//Et intuéntes eum omnes, qui sedébant in concílio, vidérunt fáciem eius//tamquam fáciem ángeli.///[7,1]//Dixit autem princeps sacerdótum: «Si hæc ita se habent?».//[2]//Qui ait: «Viri//fratres et patres, audíte.///[44]//Tabernáculum testimónii erat pátribus nostris in desérto, sicut dispósuit, qui//loquebátur ad Móysen, ut fáceret illud secúndum formam, quam víderat;//[45]//quod//et induxérunt suscipiéntes patres nostri cum Iesu in possessiónem géntium, quas//éxpulit Deus a fácie patrum nostrórum, usque in diébus David,//[46]//qui invénit//grátiam ante Deum et pétiit, ut inveníret tabernáculum dómui Iacob.//[47]//Sálomon//autem ædificávit illi domum.//[48]//Sed non Altíssimus in manufáctis hábitat, sicut//prophéta dicit://[49]//*“Cælum mihi thronus est,//*terra autem scabéllum pedum meórum.//*Quam domum ædificábitis mihi, dicit Dóminus,//*aut quis locus requietiónis meæ?//[50]//*Nonne manus mea fecit hæc ómnia?”//.///[51]//Duri cervíce et incircumcísi córdibus et áuribus, vos semper Spirítui Sancto//resístitis, sicut patres vestri et vos.//[52]//Quem prophetárum non sunt persecúti patres//vestri? Et occidérunt eos, qui prænuntiábant de advéntu Iusti, cuius vos nunc//proditóres et homicídæ fuístis,//[53]//qui accepístis legem in dispositiónibus//angelórum et non custodístis».///[54]//Audiéntes autem hæc, dissecabántur córdibus suis et stridébant déntibus in//eum.//[55]//Cum autem esset plenus Spíritu Sancto, inténdens in cælum vidit glóriam//Dei et Iesum stantem a dextris Dei//[56]//et ait: «Ecce vídeo cælos apértos et Fílium//hóminis a dextris stantem Dei».//[57]//Exclamántes autem voce magna continuérunt//aures suas et ímpetum fecérunt unanímiter in eum//[58]//et eiciéntes extra civitátem//lapidábant. Et testes deposuérunt vestiménta sua secus pedes adulescéntis, qui//vocabátur Saulus.//[59]//Et lapidábant Stéphanum invocántem et dicéntem: «Dómine//Iesu, súscipe spíritum meum».//[60]//Pósitis autem génibus clamávit voce magna://«Dómine, ne státuas illis hoc peccátum»; et cum hoc dixísset, obdormívit.///[8,1]//Saulus autem erat conséntiens neci eius.
RESPONSORIUM

℟.//Stéphanus, servus Dei, quem lapidábant Iudǽi, vidit cælos apértos: vidit et//introívit:
*//Beátus homo, cui cæli patébant.
℣.//Cum ígitur saxórum crepitántium túrbine quaterétur, inter æthéreos aulæ//cæléstis sinus divína ei cláritas fulsit.
*//Beátus homo, cui cæli patébant.
LECTIO ALTERA
Ex Sermónibus sancti Fulgéntii Ruspénsis epíscopi
(Sermo 3, 1-3. 5-6: CCL 91 A, 905-909)
Arma caritatis
Heri celebrávimus temporálem sempitérni regis nostri natálem; hódie//celebrámus triumphálem mílitis passiónem.///Heri enim Rex noster, trábea carnis indútus, de aula úteri virginális//egrédiens, visitáre dignátus est mundum; hódie miles, de tabernáculo córporis//éxiens, triumphátor migrávit ad cælum.///Rex noster, cum sit altíssimus, pro nobis húmilis venit, sed inánis veníre non//pótuit. Magnum quippe donatívum suis milítibus áttulit, quo eos non solum//copióse ditávit, sed étiam ad certándum invictíssime confortávit. Attulit namque//donum caritátis, quæ perdúceret hómines ad consórtium deitátis.///Quod ergo áttulit, erogávit; nec sibi áliquid mínuit, sed mirabíliter et suórum//fidélium paupériem ditávit et indeficiéntibus thesáuris plenus ipse permánsit.///Cáritas ergo, quæ ad terram de cælo depósuit Christum, ipsa Stéphanum de//terris elevávit ad cælum. Cáritas, quæ præcéssit in rege, ipsa subsequénter//refúlsit in mílite.///Stéphanus ergo, ut nóminis sui corónam meruísset accípere, caritátem pro//armis habébat et per ipsam ubíque vincébat. Per caritátem Dei sæviéntibus//Iudǽis non cessit, per caritátem próximi pro lapidántibus intercéssit. Per//caritátem arguébat errántes, ut corrigeréntur; per caritátem pro lapidántibus//orábat, ne puniréntur.///Caritátis virtúte subníxus, vicit Saulum crudéliter sæviéntem et, quem hábuit//in terra persecutórem, in cælo méruit habére consórtem. Ipsa sancta et indeféssa//cáritas desiderábat orándo acquírere, quos nequívit monéndo convértere.///Et ecce nunc Paulus cum Stéphano lætátur, cum Stéphano Christi claritáte//perfrúitur, cum Stéphano exsúltat, cum Stéphano regnat. Quo enim præcéssit//Stéphanus, trucidátus lapídibus Pauli, illuc secútus est Paulus, adiútus//oratiónibus Stéphani.///Quam vera vita, fratres mei, ubi non Paulus de Stéphani occisióne//confúnditur, sed Stéphanus de Pauli consórtio gratulátur, quóniam cáritas in//utróque lætátur. Cáritas quippe in Stéphano superávit sævítiam Iudæórum,//cáritas in Paulo coopéruit multitúdinem peccatórum, cáritas in utróque páriter//regnum méruit possidére cælórum.///Cáritas est ígitur ómnium fons et orígo bonórum, munímen egrégium, via//quæ ducit ad cælum. In caritáte qui ámbulat, nec erráre póterit, nec timére. Ipsa//dírigit, ipsa prótegit, ipsa perdúcit.///Quocírca, fratres, quóniam scalam caritátis constítuit Christus, per quam ad//cælum omnis possit conscéndere christiánus, puram caritátem fórtiter retinéte,//ipsam vobis ínvicem exhibéte et in ea proficiéndo conscéndite.
RESPONSORIUM

℟.//Hestérna die Dóminus natus est in terris, ut Stéphanus nascerétur in cælis;//ingréssus est in mundum,
*//Ut Stéphanus ingrederétur in cælum.
℣.//Heri rex noster, trábea carnis indútus, de aula úteri virginális egrédiens,//visitáre dignátus est mundum.
*//Ut Stéphanus ingrederétur in cælum.
Oratio
Da nobis, quǽsumus, Dómine, imitári quod cólimus, ut discámus et inimícos//dilígere, quia eius natalícia celebrámus, qui novit étiam pro persecutóribus//exoráre. Per Dóminum.
DIE 27 DECEMBRIS
Ad Officium lectionis
LECTIO PRIOR
De Epístola prima beáti Ioánnis apóstoli
1, 1 — 2, 3
Verbum vitæ et lux Dei
[1,1]//Quod fuit ab inítio, quod audívimus, quod vídimus óculis nostris, quod//perspéximus, et manus nostræ contrectavérunt de verbo vitæ//[2]//— et vita appáruit,//et vídimus et testámur et annuntiámus vobis vitam ætérnam, quæ erat coram//Patre et appáruit nobis —//[3]//quod vídimus et audívimus, annuntiámus et vobis, ut//et vos communiónem habeátis nobíscum. Commúnio autem nostra est cum Patre//et cum Fílio eius Iesu Christo.//[4]//Et hæc scríbimus nos, ut gáudium nostrum sit//plenum.//[5]//Et hæc est annuntiátio, quam audívimus ab eo et annuntiámus vobis,//quóniam Deus lux est, et ténebræ in eo non sunt ullæ.///[6]//Si dixérimus quóniam communiónem habémus cum eo et in ténebris//ambulámus, mentímur et non fácimus veritátem;//[7]//si autem in luce ambulémus,//sicut ipse est in luce, communiónem habémus ad ínvicem, et sanguis Iesu Fílii//eius mundat nos ab omni peccáto.///[8]//Si dixérimus quóniam peccátum non habémus, nosmetípsos sedúcimus, et//véritas in nobis non est.//[9]//Si confiteámur peccáta nostra, fidélis est et iustus, ut//remíttat nobis peccáta et emúndet nos ab omni iniustítia.//[10]//Si dixérimus quóniam//non peccávimus, mendácem fácimus eum, et verbum eius non est in nobis.///[2,1]//Filíoli mei, hæc scribo vobis, ut non peccétis. Sed si quis peccáverit,//advocátum habémus ad Patrem, Iesum Christum iustum;//[2]//et ipse est propitiátio//pro peccátis nostris, non pro nostris autem tantum sed étiam pro totíus mundi.///[3]//Et in hoc cognóscimus quóniam nóvimus eum: si mandáta eius servémus.
RESPONSORIUM
(1 Io 1, 2. 4; Io 20, 31)
℟.//Annuntiámus vobis vitam ætérnam, quæ erat coram Patre et appáruit//nobis; et hæc scríbimus nos,
*//Et gáudium nostrum sit plenum.
℣.//Hæc scripta sunt, ut credátis quia Iesus est Christus Fílius Dei; et ut,//credéntes, vitam habeátis in nómine eius.
*//Et gáudium nostrum sit plenum.
LECTIO ALTERA
Ex Tractátibus sancti Augustíni epíscopi in Epístolam Ioánnis
(Tract. 1, 1. 3: PL 35, 1978. 1980)
Manifestata est ipsa Vita in carne
*Quod erat ab inítio, quod audívimus et quod vídimus óculis nostris et manus//*nostræ tractavérunt de Verbo vitæ//. Quis est qui mánibus tractat Verbum, nisi//quia//*Verbum caro factum est et habitávit in nobis?///Hoc autem Verbum, quod caro factum est, ut mánibus tractarétur, cœpit esse//caro ex vírgine María: sed non tunc cœpit Verbum, quia//*quod erat ab inítio//dixit.//Vidéte si non attestátur Epístola sua Evangélio suo, ubi modo audístis.//*In//*princípio erat Verbum et Verbum erat apud Deum.///Forte de Verbo vitæ sic quisque accípiat quasi locutiónem quandam de//Christo, non ipsum corpus Christi, quod mánibus tractátum est. Vidéte quid//sequátur://*Et ipsa vita manifestáta est//. Christus ergo Verbum vitæ.///Et unde manifestáta est? Erat enim ab inítio, sed non erat manifestáta//homínibus: manifestáta autem erat ángelis vidéntibus et tamquam pane suo//cibántibus. Sed quid ait Scriptúra?//*Panem angelórum manducávit homo.///Ergo manifestáta est ipsa Vita in carne; quia in manifestatióne pósita est, ut//res, quæ solo corde vidéri potest, viderétur et óculis, ut corda sanáret. Solo enim//corde vidétur Verbum: caro autem et óculis corporálibus vidétur. Erat unde//viderémus carnem, sed non erat unde viderémus Verbum: factum est Verbum//caro, quam vidére possémus, et sanarétur in nobis unde Verbum viderémus.///*Et testes,//inquit,//*sumus; et annuntiámus vobis vitam ætérnam, quæ erat apud//*Patrem et manifestáta est in nobis//, hoc est: manifestáta est inter nos; quod//apértius dicerétur, manifestáta est nobis.///*Quæ ergo vídimus et audívimus, nuntiámus vobis.//Inténdat cáritas vestra://*quæ ergo vídimus et audívimus, nuntiámus vobis//. Illi vidérunt ipsum Dóminum//præséntem in carne, et audiérunt verba ex ore Dómini, et annuntiavérunt nobis.//Et nos ergo audívimus, sed non vídimus.///Minus ergo sumus felíces quam illi qui vidérunt et audiérunt? Et quómodo//adiúngit://*Ut et vos societátem habeátis nobíscum?//Illi vidérunt, nos non vídimus,//et tamen sócii sumus; quia fidem commúnem tenémus.///*Et socíetas nostra sit cum Deo Patre et Iesu Christo Fílio eius. Et hæc//,//inquit,//*scríbimus vobis, ut gáudium vestrum sit plenum//. Plenum gáudium dicit in//ipsa societáte, in ipsa caritáte, in ipsa unitáte.
RESPONSORIUM

℟.//Iste est Ioánnes, qui supra pectus Dómini in cena recúbuit:
*//Beátus//apóstolus, cui reveláta sunt secréta cæléstia.
℣.//Fluénta Evangélii de ipso sacri domínici péctoris fonte potávit.
*//Beátus//apóstolus, cui reveláta sunt secréta cæléstia.
Oratio
Deus, qui per beátum apóstolum Ioánnem Verbi tui nobis arcána reserásti,//præsta, quǽsumus, ut, quod ille nostris áuribus excellénter infúdit, intellegéntiæ//competéntis eruditióne capiámus. Per Dóminum.
DIE 28 DECEMBRIS
Ad Officium lectionis
LECTIO PRIOR
De libro Exodi
1, 8-16. 22
Cædes infantium Hebræorum in Ægypto
In diébus illis://[8]//Surréxit rex novus super Ægýptum, qui ignorábat Ioseph;//[9]//et//ait ad pópulum suum: «Ecce, pópulus filiórum Israel multus et fórtior nobis est://[10]//veníte, prudénter agámus cum eo, ne forte multiplicétur; et, si ingrúerit contra//nos bellum, addátur inimícis nostris, expugnatísque nobis, egrediátur de terra».//[11]//Præpósuit ítaque eis magístros óperum, ut afflígerent eos onéribus;//ædificaverúntque urbes promptuárias pharaóni, Phithom et Ramésses.//[12]//Quantóque opprimébant eos, tanto magis multiplicabántur et crescébant.//[13]//Formidaverúntque fílios Israel Ægýptii et in servitútem redegérunt eos//[14]//atque//ad amaritúdinem perducébant vitam eórum opéribus duris luti et láteris omníque//famulátu, quo in terræ opéribus premebántur.///[15]//Dixit autem rex Ægýpti obstetrícibus Hebræórum, quarum una vocabátur//Sephra, áltera Phua,//[16]//præcípiens eis: «Quando obstetricábitis Hebrǽas, et partus//tempus advénerit, si másculus fúerit, interfícite eum; si fémina, reserváte».///[22]//Præcépit ergo phárao omni pópulo suo dicens: «Quidquid masculíni sexus//natum fúerit, in flumen proícite; quidquid femínei, reserváte».
RESPONSORIUM
(Is 65, 19; Ap 21, 4. 5)
℟.//Gaudébo in pópulo meo:
*//Non audiétur in eo ultra vox fletus et vox//clamóris.
℣.//Mors ultra non erit, neque luctus, neque clamor, neque dolor. Ecce nova//fácio ómnia.
*//Non audiétur in eo ultra vox fletus et vox clamóris.
LECTIO ALTERA
Ex Sermónibus sancti Quodvultdéus epíscopi
(Sermo 2 de Symbolo: PL 40, 655)
Necdum loquuntur et Christum confitentur
Náscitur infans parvus, Rex magnus. Adducúntur de longínquo magi;//véniunt ut adórent adhuc in præsépi iacéntem, sed in cælo et in terra regnántem.//Annuntiántibus magis Regem natum, turbátur Heródes, et ne regnum perdat, vult//eum occídere, in quem si créderet, et hic secúrus, et in illa vita sine fine regnáret.///Quid times, Heródes, quia audis Regem natum? Non venit ille ut te exclúdat,//sed ut diábolum vincat. Sed tu hæc non intéllegens turbáris et sævis; et ut perdas//unum quem quæris, per tot infántium mortes effíceris crudélis.///Non te ulla píetas plangéntium matrum, aut lugéntium patrum fúnera//filiórum, non mugítus et gémitus révocat infántium. Necas párvulos córpore,//quia te necat timor in corde; et putas, si hoc quod cupis impléveris, diu te posse//vívere, cum ipsam Vitam quæras occídere.///Ille autem fons grátiæ, parvus et magnus, qui in præsépi iacet, thronum tuum//terret: agit per te nesciéntem causas suas, et a captivitáte diáboli ánimas líberat.//Suscépit fílios inimicórum in númerum adoptatórum.///Moriúntur párvuli pro Christo nesciéntes, paréntes plangunt mártyres//moriéntes: ille, nondum loquéntes, idóneos suos éfficit testes. Ecce quómodo//regnat, qui sic regnáre vénerat. Ecce iam líberat liberátor, et salútem præstat//salvátor.///Sed tu, Heródes, nésciens hoc, turbáris et sævis; et dum contra párvulum//sævis, iam illi obséquium præbes, et nescis.///O magnum donum grátiæ! Quibus eórum méritis prǽstitum est ut sic//víncerent infántes? Necdum loquúntur, et Christum confiténtur. Necdum mótibus//membrórum valent suscípere pugnam, et victóriæ iam éfferunt palmam.
RESPONSORIUM
(Cf. Ap 5, 14; 4, 10; 7, 11)
℟.//Adoravérunt vivéntem in sǽcula sæculórum.
*//Mitténtes corónas suas ante//thronum Dómini Dei sui.
℣.//Et cecidérunt in conspéctu throni in fácies suas: et benedixérunt vivéntem//in sǽcula sæculórum.
*//Mitténtes corónas suas ante thronum Dómini Dei sui.
Oratio
Deus, cuius hodiérna die præcónium Innocéntes mártyres non loquéndo, sed//moriéndo conféssi sunt, da, quǽsumus, ut fidem tuam, quam lingua nostra//lóquitur, étiam móribus vita fateátur. Per Dóminum.
DIE 29 DECEMBRIS
Ad Officium lectionis
LECTIO PRIOR
Incipit Epístola beáti Pauli apóstoli ad Colossénses
1, 1-14
Gratiarum actio et precatio
[1]//Paulus apóstolus Christi Iesu per voluntátem Dei et Timótheus frater//[2]//his,//qui sunt Colóssis, sanctis et fidélibus frátribus in Christo: grátia vobis et pax a//Deo Patre nostro.///[3]//Grátias ágimus Deo Patri Dómini nostri Iesu Christi semper pro vobis//orántes,//[4]//audiéntes fidem vestram in Christo Iesu et dilectiónem, quam habétis in//sanctos omnes,//[5]//propter spem, quæ repósita est vobis in cælis, quam ante audístis//in verbo veritátis evangélii,//[6]//quod pervénit ad vos, sicut et in univérso mundo est//fructíficans et crescens sicut et in vobis ex ea die, qua audístis et cognovístis//grátiam Dei in veritáte;//[7]//sicut didicístis ab Epáphra caríssimo consérvo nostro,//qui est fidélis pro nobis miníster Christi,//[8]//qui étiam manifestávit nobis//dilectiónem vestram in Spíritu.///[9]//Ideo et nos, ex qua die audívimus, non cessámus pro vobis orántes et//postulántes, ut impleámini agnitióne voluntátis eius in omni sapiéntia et//intelléctu spiritáli,//[10]//ut ambulétis digne Dómino per ómnia placéntes, in omni//ópere bono fructificántes et crescéntes in sciéntia Dei,//[11]//in omni virtúte confortáti//secúndum poténtiam claritátis eius in omnem patiéntiam et longanimitátem, cum//gáudio//[12]//grátias agéntes Patri,//qui idóneos vos fecit in partem sortis sanctórum in lúmine;//[13]//qui erípuit nos de potestáte tenebrárum//et tránstulit in regnum Fílii dilectiónis suæ,//[14]//in quo habémus redemptiónem,//remissiónem peccatórum.
RESPONSORIUM
(Col 1, 12. 13; Iac 1, 17)
℟.//Grátias agámus Deo Patri,
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
℣.//Omne datum óptimum et omne donum perféctum desúrsum est,//descéndens a Patre lúminum.
*//Qui erípuit nos de potestáte tenebrárum, et//tránstulit in regnum Fílii dilectiónis suæ.
LECTIO ALTERA
Ex Sermónibus sancti Bernárdi abbátis
(Sermo 1 in Epiphania Domini, 1-2: PL 133, 141-143)
In plenitudine temporis venit et plenitudo divinitatis
Appáruit benígnitas et humánitas Salvatóris nostri Dei. Grátias Deo, per//quem sic abúndat consolátio nostra in hac peregrinatióne, in hoc exsílio, in hac//miséria.///Priúsquam apparéret humánitas, latébat benígnitas; síquidem et prius erat://nam et misericórdia Dómini ab ætérno est. Sed unde tanta agnósci póterat?//Promittebátur, sed non sentiebátur; unde et a multis non credebátur. Multifárie//quippe multísque modis loquebátur Dóminus in prophétis. Ego, ínquiens, cógito//cogitatiónes pacis et non afflictiónis. Sed quid respondébat homo, afflictiónem//séntiens, pacem nésciens? Quoúsque dícitis, Pax, pax, et non est pax? Propter//hoc ángeli pacis amáre flebant, dicéntes: Dómine, quis crédidit audítui nostro?//Sed nunc credant hómines vel vísui suo, quia testimónia Dei credibília facta sunt//nimis. Ut enim nec turbátum quidem óculum láteat, in sole pósuit tabernáculum//suum.///Ecce pax non promíssa, sed missa; non diláta, sed data; non prophetáta, sed//præsentáta. Ecce quasi saccum plenum misericórdia sua Deus Pater misit in//terram; saccum, inquam, in passióne concidéndum, ut effundátur quod in eo latet//prétium nostrum; saccum útique, etsi parvum, sed plenum. Párvulus síquidem//datus est nobis, sed in quo hábitat omnis plenitúdo divinitátis. Postquam enim//venit plenitúdo témporis, venit et plenitúdo divinitátis. Venit in carne, ut vel sic//carnálibus exhiberétur, ei apparénte humanitáte benígnitas agnoscerétur. Ubi//enim Dei innotéscit humánitas, iam benígnitas latére non potest. In quo enim//magis commendáre póterat benignitátem suam, quam suscipiéndo carnem//meam? Meam, inquam, non carnem Adam, id est non qualem ille hábuit ante//culpam.///Quid tantópere decláret eius misericórdiam, quam quod ipsam suscépit//misériam? Quid ita pietáte plenum, quam quod Dei Verbum propter nos factum//est fenum? Dómine, quid est homo quia réputas eum? aut quid appónis erga eum//cor tuum? Hinc atténdat homo quanta sit cura eius Deo; hinc sciat quid de eo//cógitet aut quid séntiat. Non intérroges, o homo, ea quæ páteris, sed quæ passus//est ille. Quanti te fecit, ex his quæ pro te factus est, agnósce, ut appáreat tibi//benígnitas eius ex humanitáte. Quanto enim minórem se fecit in humanitáte,//tanto maiórem exhíbuit in bonitáte; et quanto pro me vílior, tanto mihi cárior est.//Appáruit, inquit Apóstolus, benígnitas et humánitas Salvatóris nostri Dei. Magna//plane et manifésta benígnitas Dei et humánitas! et magnum benignitátis indícium//declarávit, qui humanitáti áddere nomen Dei curávit.
RESPONSORIUM
(Eph 1, 5; Rom 8, 29)
℟.//Prædestinávit nos Deus in adoptiónem filiórum per Iesum Christum in//ipsum,
*//Secúndum beneplácitum voluntátis suæ, in laudem glóriæ grátiæ suæ.
℣.//Quos præscívit, et prædestinávit confórmes fíeri imáginis Fílii sui.
*//Secúndum beneplácitum voluntátis suæ, in laudem glóriæ grátiæ suæ.
Oratio
Omnípotens et invisíbilis Deus, qui tuæ lucis advéntu mundi ténebras//effugásti, seréno vultu nos, quǽsumus, intuére, ut magnificéntiam nativitátis//Unigéniti tui dignis præcóniis collaudémus. Qui tecum vivit.
DIE 30 DECEMBRIS
Ad Officium lectionis
LECTIO PRIOR
De Epístola beáti Pauli apóstoli ad Colossénses
1, 15 — 2, 3
Christus, caput Ecclesiæ; Paulus servus eius
ratres://[1,15]//Christus Iesus est imágo Dei invisíbilis,//primogénitus omnis creatúræ,//[16]//quia in ipso cóndita sunt univérsa in cælis et in terra,//visibília et invisibília,//sive throni sive dominatiónes//sive principátus sive potestátes.//Omnia per ipsum et in ipsum creáta sunt,//[17]//et ipse est ante ómnia,//et ómnia in ipso constant.//[18]//Et ipse est caput córporis ecclésiæ;//qui est princípium, primogénitus ex mórtuis,//ut sit in ómnibus ipse primátum tenens,//[19]//quia in ipso complácuit omnem plenitúdinem habitáre//[20]//et per eum reconciliáre ómnia in ipsum,//pacíficans per sánguinem crucis eius,//sive quæ in terris sive quæ in cælis sunt.///[21]//Et vos, cum essétis aliquándo alienáti et inimíci sensu in opéribus malis,//[22]//nunc autem reconciliávit in córpore carnis eius per mortem exhibére vos//sanctos et immaculátos et irreprehensíbiles coram ipso,//[23]//si tamen permanétis in//fide fundáti et stábiles et immóbiles a spe evangélii, quod audístis, quod//prædicátum est in univérsa creatúra, quæ sub cælo est, cuius factus sum ego//Paulus miníster.///[24]//Nunc gáudeo in passiónibus pro vobis et adímpleo ea quæ desunt//passiónum Christi in carne mea pro córpore eius, quod est ecclésia,//[25]//cuius factus//sum ego miníster secúndum dispensatiónem Dei, quæ data est mihi in vos, ut//ímpleam verbum Dei,//[26]//mystérium, quod abscónditum fuit a sǽculis et//generatiónibus, nunc autem manifestátum est sanctis eius,//[27]//quibus vóluit Deus//notas fácere divítias glóriæ mystérii huius in géntibus, quod est Christus in//vobis, spes glóriæ;//[28]//quem nos annuntiámus, commonéntes omnem hóminem et//docéntes omnem hóminem in omni sapiéntia, ut exhibeámus omnem hóminem//perféctum in Christo;//[29]//ad quod et labóro certándo secúndum operatiónem eius,//quæ operátur in me in virtúte.///[2,1]//Volo enim vos scire qualem sollicitúdinem hábeam pro vobis et pro his, qui//sunt Laodicíæ, et quicúmque non vidérunt fáciem meam in carne,//[2]//ut consoléntur//corda ipsórum instrúcti in caritáte et in omnes divítias plenitúdinis intelléctus, in//agnitiónem mystérii Dei, Christi,//[3]//in quo sunt omnes thesáuri sapiéntiæ et//sciéntiæ abscónditi.
RESPONSORIUM
(Col 1, 18. 17)
℟.//Christus est caput córporis Ecclésiæ, primogénitus ex mórtuis,
*//Ut sit in//ómnibus ipse primátum tenens.
℣.//Ipse est ante ómnia, et ómnia in ipso constant.
*//Ut sit in ómnibus ipse//primátum tenens.
LECTIO ALTERA
Ex Tractátu sancti Hippólyti presbýteri De refutatióne ómnium hǽresum
(Cap. 10, 33-34: PG 16, 3452-3453)
Verbum caro factum deificat nos
Non vanis verbis fidem habémus, neque subitáriis cordis mótibus abrípimur,//neque blandítiis facúndiæ sermónum mulcémur, sed verbis vi divína dictis fidem//non denegámus.///Et hæc Deus Verbo imperábat, Verbum autem illa loquebátur, per éadem//convértens hóminem ab inobœdiéntia, non vi necessitátis in servitútem rédigens,//sed in libertáte et voluntário consílio vocans.///Hoc Verbum in fine témporum mittébat Pater, non ámplius per prophétam//loqui neque obscúre prædicátum subintéllegi illud volens, sed iubens ut ipso visu//apparéret, ut mundus ipsum videns salvarétur.///Hoc Verbum cognóvimus ex Vírgine corpus assumpsísse et véterem//hóminem per novam formatiónem gestásse. Hoc scimus hóminem ex nostra//massa factum esse; nisi enim ex eádem éxstitit, frustra prǽcipit ut ipsum//imitémur tamquam magístrum. Si enim ille homo divérsæ erat forte substántiæ,//cur simília ímperat mihi débili nato, et quómodo hic bonus et iustus?///Ne autem divérsus a nobis censerétur, étiam labórem sustínuit, et esuríre//vóluit, et sitíre non recusávit, et somno quiévit, et passióni non repugnávit, et//morti obtemperávit, et resurrectiónem suam manifestávit, tamquam primítias//ófferens in his ómnibus própriam suam humanitátem, ut tu pátiens ne ánimum//despóndeas, sed, hóminem temetípsum prófitens, exspéctes et tu quæ Deus huic//exhíbuit.///Deum verum cum didíceris, habébis immortále corpus et incorrúptum una//cum ánima, et regnum cælórum nanciscéris tu, qui in terra degísti et cæléstem//regem cognovísti; eris autem consors Dei et cohéres Christi, non concupiscéntiis//vel passiónibus vel morbis obstríctus, quia factus es deus.///Quæcúmque enim sustinuísti mala, homo cum sis, hæc Deus dabat, quia//homo es; quæcúmque autem subsequúntur Deum, hæc præbére promísit Deus,//cum deificátus fúeris et immortális factus. Vidélicet, cognósce te ipsum,//agnóscens Deum qui te fecit; cognóscere enim et cognósci cóntigit ei qui ab illo//vocátus est.///Ne contendátis ígitur advérsus vos ínvicem, neu dubitétis régredi. Christus//enim est super ómnia Deus, qui peccátum ab homínibus ablúere constítuit,//novum perfíciens véterem hóminem, postquam imáginem eum vocávit ab inítio//et per effígiem osténdit caritátem, quam erga te habet. Cuius præcéptis grávibus//ubi obœdíveris, et boni bonus factus fúeris imitátor, eris eius consímilis, ab eo//honorátus. Non enim mendícus est Deus, qui et te deum fecit ad ipsíus glóriam.
RESPONSORIUM
(Io 1, 14; cf. Bar 3, 38)
℟.//Verbum caro factum est et habitávit in nobis.
*//Et vídimus glóriam eius,//glóriam quasi Unigéniti a Patre, plenum grátiæ et veritátis.
℣.//In terris visus est et cum homínibus conversátus est.
*//Et vídimus glóriam//eius, glóriam quasi Unigéniti a Patre, plenum grátiæ et veritátis.
Oratio
Concéde, quǽsumus, omnípotens Deus, ut nos Unigéniti tui nova per carnem//natívitas líberet, quos sub peccáti iugo vetústa sérvitus tenet. Per Dóminum.
SANCTÆ FAMILIÆ IESU, MARIÆ ET IOSEPH
Ad Officium lectionis
LECTIO PRIOR
De Epístola beáti Pauli apóstoli ad Ephésios
5, 21 — 6, 4
De vita christiana in familia
Fratres://[5,21]//Subiécti ínvicem estóte in timóre Christi.//[22]//Mulíeres viris suis sicut//Dómino,//[23]//quóniam vir caput est mulíeris, sicut et Christus caput est ecclésiæ,//ipse salvátor córporis.//[24]//Sed ut ecclésia subiécta est Christo, ita et mulíeres viris//in ómnibus.///[25]//Viri, dilígite uxóres, sicut et Christus diléxit ecclésiam et seípsum trádidit//pro ea,//[26]//ut illam sanctificáret mundans lavácro aquæ in verbo,//[27]//ut exhibéret ipse//sibi gloriósam ecclésiam non habéntem máculam aut rugam aut áliquid//eiúsmodi, sed ut sit sancta et immaculáta.//[28]//Ita et viri debent dilígere uxóres suas//ut córpora sua. Qui suam uxórem díligit, seípsum díligit;//[29]//nemo enim umquam//carnem suam ódio hábuit, sed nutrit et fovet eam sicut et Christus ecclésiam,//[30]//quia membra sumus córporis eius.//[31]//Propter hoc relínquet homo patrem et//matrem et adhærébit uxóri suæ et erunt duo in carne una.//[32]//Mystérium hoc//magnum est; ego autem dico de Christo et ecclésia!//[33]//Verúmtamen et vos sínguli//unusquísque suam uxórem sicut seípsum díligat; uxor autem tímeat virum.///[6,1]//Fílii, obœdíte paréntibus vestris in Dómino, hoc enim est iustum.//[2]//Honóra//patrem tuum et matrem, quod est mandátum primum cum promissióne,//[3]//ut bene//sit tibi et sis longǽvus super terram.//[4]//Et, patres, nolíte ad iracúndiam provocáre//fílios vestros, sed educáte illos in disciplína et correptióne Dómini.
RESPONSORIUM
(Eph 6, 1-2. 3; Lc 2, 51)
℟.//Fílii, obœdíte paréntibus vestris in Dómino, hoc enim est iustum;
*//Honóra//patrem tuum et matrem tuam.
℣.//Descéndit Iesus cum María et Ioseph; et venit Názareth et erat súbditus//illis.
*//Honóra patrem tuum et matrem tuam.
LECTIO ALTERA
Ex Allocutiónibus Pauli papæ Sexti
(Allocutio habita Nazareth 5 ianuarii 1964)
Exemplum Nazareth
Nazaréna domus schola est, in qua íncipit Christi vita dignósci: Evangélii//nempe schola.///Hic enim primum aspícere díscimus, audíre, meditári, pénitus perspícere quæ//in simplicíssima hac et humíllima pulcherrimáque Fílii Dei revelatióne vis alta//insit et arcána. Sed et imitári fortásse sensim díscimus.///Hic quidem ratiónem viámque percípimus, qua Christus quis sit fácile//cognoscámus. Hic appríme intellégimus quantum ea consideránda sint, quæ//illíus in nobis habitatiónem respíciunt ac véluti inclúdunt, loca vidélicet,//témpora, mores, sermo, sacri ritus, ómnia dénique, quibus Iesus est usus ut se//mundo fáceret maniféstum. Omnia hic vocem, ómnia significatiónem habent.///Hic profécto, hac in schola, perspícimus cur spiritális tenénda sit disciplína,//si quis Evangélii sequi doctrínam atque Christi cúpiat esse discípulus.///O quómodo ad nostram libénter redíre vellémus infántiam, nosque Nazarénæ//huic húmili eidémque sublími scholæ rursus commíttere! quam veheménter//gestirémus nostrum redintegráre stúdium ad veram vitæ sciéntiam iuxta Maríam//et ad divinárum veritátum intellegéntiam comparándam!///At hic nónnisi peregríni consídimus, votúmque hoc depónere cógimur, quo//institutiónem numquam absolútam ad noscéndum Evangélium hac in domo//pergámus. Non tamen abíbimus quin festinánter, ac véluti furtim, breves//quosdam e Nazaréna sede mónitus referámus.///Siléntium enim hæc docet in primis. Utinam óptima in nobis reviréscat//siléntii æstimátio, mirándi nempe huius ac necessárii mentis hábitus, dum in//æstuánti ætátis nostræ nimiúmque exagitáta vita tot vociferatiónibus, strepítibus,//clamóribus impugnámur. O Nazarénum siléntium, doce nos in bonis esse//cogitatiónibus defíxos, ad interióra spíritus inténtos, ad secréta Dei consília//verorúmque mandáta magistrórum audiénda probe parátos; doce nos quantum//opus sint atque váleant præparatiónes, stúdium, meditátio, personális intimúsque//ordo vitæ, orátio, quam Deus solus réspicit in occúlto.///Domésticam hic prætérea vivéndi percípimus ratiónem. Nos sane Názareth//admóneat quid sit família, quid eius commúnio dilectiónis, eius gravis ac nítida//pulchritúdo, sacra eius inviolabilísque propríetas; demónstret quam dulcis in//família sit institútio, pro qua nihil áliud substítui possit; edóceat quod sit eius in//sociáli órdine natívum offícium.///Operis dénique hic cognóscimus disciplínam. O Nazaréna sedes, fabri Fílii//domus, hic potíssimum sevéram quidem sed redemptrícem labóris humáni legem//intellégere optámus et celebráre; labóris hic dignitátem sic instauráre, ut ab//ómnibus sentiátur; illud hoc in tecto commemoráre, non posse labórem//semetípsum finem sibi esse, sed suam libertátem præstantiámque súmere non//tantum ex suo quod vocant moménto œconómico, verum ex iis étiam rebus,//quibus ad præclárum finem ipse dirígitur; hic dénique totíus mundi operáriis//salútem vólumus nuntiáre, iisdémque magnum exémplar osténdere, divínum//fratrem, prophétam iustárum ómnium, quæ ad eos pertíneant, causárum,//Christum vidélicet Dóminum nostrum.
RESPONSORIUM
(2 Cor 13, 11; Eph 5, 19; Col 3, 23)
℟.//Gaudéte, perfécti estóte, exhortámini, idem sápite, pacem habéte:
*//Cantántes et psalléntes in córdibus vestris Dómino.
℣.//Quodcúmque fácitis ex ánimo operámini, sicut Dómino, et non//homínibus.
*//Cantántes et psalléntes in córdibus vestris Dómino.
Oratio
Deus, qui præclára nobis Sanctæ Famíliæ dignátus es exémpla præbére,//concéde propítius, ut, domésticis virtútibus caritatísque vínculis illam sectántes,//in lætítia domus tuæ prǽmiis fruámur ætérnis. Per Dóminum.
In octava Nativitatis Domini
Ad Officium lectionis
LECTIO PRIOR
De Epístola ad Hebrǽos
2, 9-17
Christus per omnia fratribus similis
Fratres://[9]//Eum, qui//*paulo minus ab ángelis minorátus est,//vidémus Iesum//propter passiónem mortis//*glória et honóre coronátum,//ut grátia Dei pro ómnibus//gustáverit mortem.///[10]//Decébat enim eum, propter quem ómnia et per quem ómnia, qui multos//fílios in glóriam addúxit, ducem salútis eórum per passiónes consummáre.//[11]//Qui//enim sanctíficat et qui sanctificántur, ex uno omnes; propter quam causam non//erubéscit fratres eos vocáre//[12]//dicens://«Nuntiábo nomen tuum frátribus meis,//in médio ecclésiæ laudábo te»;///[13]//et íterum: «Ego ero fidens in eum»;///et íterum: «Ecce ego et púeri, quos mihi dedit Deus».///[14]//Quia ergo púeri communicavérunt sánguini et carni, et ipse simíliter//participávit iísdem, ut per mortem destrúeret eum, qui habébat mortis impérium,//id est Diábolum,//[15]//et liberáret eos, qui timóre mortis per totam vitam obnóxii//erant servitúti.//[16]//Nusquam enim ángelos apprehéndit, sed//*semen Abrahæ//*apprehéndit//.//[17]//Unde débuit per ómnia frátribus similári, ut miséricors fíeret et//fidélis póntifex in iis, quæ sunt ad Deum, ut repropitiáret delícta pópuli.
RESPONSORIUM
(Lc 1, 28)
℟.//Beáta es, Virgo María, quæ Dóminum portásti, creatórem mundi:
*//Genuísti qui te fecit et in ætérnum pérmanes virgo.
℣.//Ave, María, grátia plena, Dóminus tecum.
*//Genuísti qui te fecit et in//ætérnum pérmanes virgo.
LECTIO ALTERA
Ex Epístolis sancti Athanásii epíscopi
(Epist. ad Epictetum, 5-9: PG 26, 1058. 1062-1066)
Verbum nostra suscepit ex Maria
*Verbum semen Abrahæ apprehéndit,//ut ait Apóstolus,//*unde débuit per ómnia//*frátribus similári,//et corpus assúmere nobis símile. Proptérea ígitur adest vere//María, ut ab ea illud assúmat et tamquam próprium pro nobis illud ófferat.//Partum mémorat Scriptúra, et ait://*Pannis eum invólvit//: ac beáta prædicabántur//úbera, quibus ipse lactátus est, et quasi partu vulvam adaperiénte oblátum est//sacrifícium. Et Gábriel quidem caute ac prudénter annuntiábat illi, dicéndo, non//simplíciter, quod//*in te//nascétur, ne extrínsecus corpus ipsi indúctum putarétur;//sed,//*ex te,//ut, quod gignebátur, ortum ex illa duxísse crederétur.///Ita autem se res habébat, ut nostra Verbum suscípiens, offerénsque in//sacrifícium, pénitus absúmeret, ac deínceps suis nos índuens, Apóstolo hæc//dicéndi occasiónem daret://*Opórtet corruptíbile hoc indúere incorruptiónem et//*mortále hoc indúere immortalitátem//.///Hæc autem non fictióne facta sunt, quemádmodum nonnúlli existimárunt,//absit! sed, Salvatóre vere hómine facto, hinc totíus hóminis salus consecúta est.//Verum nequáquam fictítia res est salus nostra neque solíus córporis; sed vere//totíus hóminis, ánimæ scílicet et córporis, salus in ipso Verbo facta est.///Humánum ítaque natúra erat, quod ex María pródiit, secúndum divínas//Scriptúras, verúmque erat Dómini corpus: verum, inquam, fuit, cum idem atque//nostrum exstíterit. Soror étenim nostra est María, omnes quippe ex Adámo orti//sumus.///Quod enim a Ioánne dícitur://*Verbum caro factum est,//eádem est//significatióne, ut ex símili loquéndi modo deprehéndere licet: apud Paulum//quippe scriptum est://*Christus factus est pro nobis maledíctum.//Nam humáno//córpori, ex Verbi communióne et coniunctióne, ingens facta est accéssio: ex//mortáli enim factum est immortále, et, cum animále esset, factum est spiritále,//cumque ex terra factum esset, cæléstes portas penetrávit.///Porro Trínitas, étiam Verbo ex María corpus suménte, Trínitas semper est,//neque accessiónem admíttens, neque diminutiónem; sed perfécta semper est, et//in Trinitáte una Déitas agnóscitur, et sic unus Deus Verbi Pater in Ecclésia//prædicátur.
RESPONSORIUM
(Cf. Lc 1, 42)
℟.//Sancta et immaculáta virgínitas, quibus te láudibus éfferam, néscio:
*//Quia//quem cæli cápere non póterant, tuo grémio contulísti.
℣.//Benedícta tu in muliéribus et benedíctus fructus ventris tui.
*//Quia quem//cæli cápere non póterant, tuo grémio contulísti.
Oratio
Deus, qui salútis ætérnæ, Beátæ Maríæ virginitáte fecúnda, humáno géneri//prǽmia præstitísti, tríbue, quǽsumus, ut ipsam pro nobis intercédere sentiámus,//per quam merúimus Fílium tuum auctórem vitæ suscípere. Qui tecum vivit.
DIE 2 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
2, 16 — 3, 4
Vita nova in Christo
Fratres://[2,16]//Nemo vos iúdicet in cibo aut in potu aut ex parte diéi festi aut//neoméniæ aut sabbatórum,//[17]//quæ sunt umbra futurórum, corpus autem Christi.//[18]//Nemo vos bravío defráudet cómplacens sibi in humilitáte et religióne//angelórum propter ea, quæ vidit, ingrédiens, frustra inflátus sensu carnis suæ//[19]//et//non tenens caput, ex quo totum corpus per nexus et coniunctiónes//subministrátum et compaginátum crescit in augméntum Dei.///[20]//Si mórtui estis cum Christo ab eleméntis mundi, quid tamquam vivéntes in//mundo decrétis subicímini://[21]//«Ne tetígeris neque gustáveris neque//contrectáveris»,//[22]//quæ sunt ómnia in corruptiónem ipso usu secúndum præcépta//et doctrínas hóminum?//[23]//Quæ sunt ratiónem quidem habéntia sapiéntiæ in//superstitióne et humilitáte, et non parcéndo córpori, non in honóre áliquo ad//saturitátem carnis.///[3,1]//Igitur si conresurrexístis Christo, quæ sursum sunt quǽrite, ubi Christus est//in déxtera Dei sedens;//[2]//quæ sursum sunt sápite, non quæ supra terram.//[3]//Mórtui//enim estis, et vita vestra abscóndita est cum Christo in Deo!//[4]//Cum Christus//apparúerit, vita vestra, tunc et vos apparébitis cum ipso in glória.
RESPONSORIUM
(Cf. Col 3, 1-2; Lc 12, 34)
℟.//Si conresurrexístis Christo, quæ sursum sunt quǽrite, ubi Christus est in//déxtera Dei sedens;
*//Quæ sursum sunt sápite, non quæ supra terram.
℣.//Ubi thesáurus vester est, ibi et cor vestrum erit.
*//Quæ sursum sunt sápite,//non quæ supra terram.
LECTIO ALTERA
E Libro sancti Basilíi Magni epíscopi De Spíritu Sancto
(Cap. 26, nn. 61. 64: PG 32, 179-182. 186)
De Domino vivificante corpus suum in Spiritu
Qui iam non vivit secúndum carnem, sed Spíritu Dei ágitur ac fílius Dei//nominátur et confórmis imágini Fílii Dei factus est, spiritális dícitur. Et sicut//cernéndi vis est in óculo sano, sic operátio Spíritus in ánima purgáta.///Item, quemádmodum verbum est in ánimo, intérdum ut in corde cogitátum,//intérdum ut lingua prolátum: sic et Spíritus Sanctus, vel cum testimónium præbet//spirítui nostro, et clamat in córdibus nostris, Abba, Pater, vel cum lóquitur pro//nobis, iuxta id quod dictum est, Non vos estis qui loquímini, sed Spíritus Patris,//qui lóquitur in vobis.///Iamvéro, et ut totum in pártibus, Spíritus intellégitur iuxta donórum//distributiónem. Omnes enim ínvicem sumus membra, sed habéntes dona//secúndum Dei grátiam nobis datam divérsa.///Eaprópter, non potest dícere óculus mánui: Non opus hábeo te; aut rursus//caput pédibus: Non est mihi vobis opus. Sed ómnia quidem simul complent//corpus Christi in unitáte Spíritus; necessáriam autem utilitátem sibi ínvicem//reddunt ex donis.///Deus enim pósuit membra in córpore, unumquódque illórum ut vóluit.//Membra autem eándem habent pro se mútuo sollicitúdinem, iuxta spiritálem//mútuæ affectiónis ipsis ínsitæ communiónem. Eóque sive pátitur unum//membrum, una cum eo patiúntur ómnia membra: sive glorificátur unum//membrum simul gaudent ómnia membra.///Rursus, quemádmodum partes sunt in toto, ita sínguli sumus in Spíritu, eo//quod omnes in uno córpore in unum Spíritum baptizáti sumus.///Sicut autem in Fílio cérnitur Pater, sic Fílius cérnitur in Spíritu. Itaque//adorátio, quæ sit in Spíritu, mentis nostræ operatiónem ut in luce factam índicat,//ut díscere licet ex iis quæ Samaritánæ dicta sunt. Nam cum illa, consuetúdine//regiónis decépta, existimáret in loco esse adoratiónem, Dóminus eam dédocens//dixit in Spíritu et veritáte adoráre oportére: nimírum seípsum appéllans//veritátem.///Quemádmodum ígitur in Fílio dícimus adoratiónem, velut in imágine Dei ac//Patris: sic et in Spíritu, tamquam in seípso Dómini divinitátem expriménte.///Itaque próprie et congruénter per illuminatiónem Spíritus conspícimus//splendórem glóriæ Dei; per charactérem autem ad eum, cuius est charácter et//æquále sigíllum, subvéhimur.
RESPONSORIUM
(1 Cor 2, 12. 10; Eph 3, 5)
℟.//Nos non spíritum huius mundi accépimus, sed Spíritum qui ex Deo est, ut//sciámus quæ a Deo donáta sunt nobis:
*//Spíritus enim ómnia scrutátur, étiam//profúnda Dei.
℣.//Quod áliis generatiónibus non innótuit fíliis hóminum, sícuti nunc//revelátum est sanctis apóstolis et prophétis in Spíritu.
*//Spíritus enim ómnia//scrutátur, étiam profúnda Dei.
Oratio
Da, quǽsumus, Dómine, pópulo tuo inviolábilem fídei firmitátem, ut, qui//Unigénitum tuum in tua tecum glória sempitérnum in veritáte nostri córporis//natum de Matre Vírgine confiténtur, et a præséntibus liberéntur advérsis et//mansúris gáudiis inserántur. Per Dóminum.
DIE 3 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 5-16
Vita novi hominis
Fratres://[5]//Mortificáte membra, quæ sunt super terram: fornicatiónem,//immundítiam, libídinem, concupiscéntiam malam et avarítiam, quæ est//simulacrórum sérvitus,//[6]//propter quæ venit ira Dei super fílios incredulitátis;//[7]//in//quibus et vos ambulástis aliquándo, cum viverétis in illis.//[8]//Nunc autem depónite//et vos ómnia: iram, indignatiónem, malítiam, blasphémiam, turpem sermónem//de ore vestro;//[9]//nolíte mentíri ínvicem, qui exuístis vos véterem hóminem cum//áctibus eius//[10]//et induístis novum, eum, qui renovátur in agnitiónem secúndum//imáginem eius, qui creávit eum,//[11]//ubi non est Græcus et Iudǽus, circumcísio et//præpútium, bárbarus, Scytha, servus, liber, sed ómnia et in ómnibus Christus.///[12]//Indúite vos ergo sicut elécti Dei, sancti et dilécti, víscera misericórdiæ,//benignitátem, humilitátem, mansuetúdinem, longanimitátem,//[13]//supportántes//ínvicem et donántes vobis ipsis, si quis advérsus áliquem habet querélam; sicut//et Dóminus donávit vobis, ita et vos;//[14]//super ómnia autem hæc: caritátem, quod//est vínculum perfectiónis.//[15]//Et pax Christi dominétur in córdibus vestris, ad//quam et vocáti estis in uno córpore. Et grati estóte.///[16]//Verbum Christi hábitet in vobis abundánter, in omni sapiéntia docéntes et//commonéntes vosmetípsos psalmis, hymnis, cánticis spiritálibus, in grátia//cantántes in córdibus vestris Deo.
RESPONSORIUM
(Cf. Gal 3, 27-28)
℟.//Quicúmque in Christo baptizáti sumus, Christum indúimus:
*//Omnes enim//nos unus sumus in Christo Iesu Dómino nostro.
℣.//Non est Iudǽus neque Græcus, non est servus neque liber, non est//másculus neque fémina.
*//Omnes enim nos unus sumus in Christo Iesu Dómino//nostro.
LECTIO ALTERA
Ex Tractátibus sancti Augustíni epíscopi in Ioánnem
(Tract. 17, 7-9: CCL 36, 174-175)
Geminum caritatis præceptum
Venit ipse Dóminus, caritátis doctor, caritáte plenus, brévians, sicut de illo//prædíctum est, verbum super terram, et osténdit in duóbus præcéptis caritátis//pendére legem et prophétas.///Quæ sunt illa duo præcépta, fratres, recólite mecum. Notíssima enim esse//debent, nec modo tantum veníre in mentem, cum commemorántur a nobis, sed//deléri numquam debent de córdibus vestris. Semper omníno cogitáte diligéndum//esse Deum et próximum: Deum ex toto corde, ex tota ánima et ex tota mente; et//próximum tamquam seípsum.///Hæc semper cogitánda, hæc meditánda, hæc retinénda, hæc agénda, hæc//implénda sunt. Dei diléctio prior est órdine præcipiéndi, próximi autem diléctio//prior est órdine faciéndi. Neque enim qui tibi præcíperet dilectiónem istam in//duóbus præcéptis, prius tibi commendáret próximum, et póstea Deum, sed prius//Deum, póstea próximum.///Tu autem, quia Deum nondum vides, diligéndo próximum promeréris quem//vídeas; diligéndo próximum purgas óculum ad vidéndum Deum, evidénter//Ioánne dicénte: Si fratrem quem vides non díligis, Deum quem non vides//quómodo dilígere póteris?///Ecce dícitur tibi: Dílige Deum. Si dicas mihi: Osténde mihi quem díligam,//quid respondébo, nisi quod ait ipse Ioánnes: Deum nemo vidit umquam? Et ne te//aliénum omníno a Deo vidéndo esse arbitréris: Deus, inquit, cáritas est; et qui//manet in caritáte, in Deo manet. Dílige ergo próximum, et intuére in te unde//díligis próximum; ibi vidébis, ut póteris, Deum.///Incipe ergo dilígere próximum. Frange esuriénti panem tuum, et egénum sine//tecto induc in domum tuam; si víderis nudum, vesti et domésticos séminis tui ne//despéxeris.///Fáciens autem ista, quid consequéris? Tunc erúmpet velut matutína lux tua.//Lux tua Deus tuus est tibi matutína, quia post noctem sǽculi tibi véniet; nam ille//nec óritur, nec óccidit, quia semper manet.///Diligéndo próximum, et curam habéndo de próximo tuo, iter agis. Quo iter//agis, nisi ad Dóminum Deum, ad eum, quem dilígere debémus ex toto corde, ex//tota ánima, ex tota mente? Ad Dóminum enim nondum pervénimus, sed//próximum nobíscum habémus. Porta ergo eum, cum quo ámbulas, ut ad eum//pervénias, cum quo manére desíderas.
RESPONSORIUM
(1 Io 4, 10-11. 16)
℟.//Deus diléxit nos et misit Fílium suum propitiatiónem pro peccátis//nostris.
*//Si sic Deus diléxit nos et nos debémus altérutrum dilígere.
℣.//Et nos, qui credídimus, cognóvimus caritátem, quam habet Deus in//nobis.
*//Si sic Deus diléxit nos et nos debémus altérutrum dilígere.
Oratio
Deus, qui, per beátum sacræ Vírginis partum, Fílii tui carnem humánis fecísti//præiudíciis non tenéri, præsta, quǽsumus, ut, huius creatúræ novitáte suscépti,//vetustátis antíquæ contágiis exuámur. Per Dóminum.
DIE 4 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
3, 17 — 4, 1
Vita familiæ christianæ
Fratres://[3,17]//Omne, quodcúmque fácitis in verbo aut in ópere, ómnia in nómine//Dómini Iesu grátias agéntes Deo Patri per ipsum.///[18]//Mulíeres, súbditæ estóte viris, sicut opórtet in Dómino.//[19]//Viri, dilígite//uxóres et nolíte amári esse ad illas.//[20]//Fílii, obœdíte paréntibus per ómnia, hoc//enim plácitum est in Dómino.//[21]//Patres, nolíte ad indignatiónem provocáre fílios//vestros, ut non pusíllo ánimo fiant.//[22]//Servi, obœdíte per ómnia dóminis//carnálibus, non ad óculum serviéntes, quasi homínibus placéntes, sed in//simplicitáte cordis, timéntes Dóminum.//[23]//Quodcúmque fácitis, ex ánimo//operámini sicut Dómino et non homínibus,//[24]//sciéntes quod a Dómino accipiétis//retributiónem hereditátis. Dómino Christo servíte;//[25]//qui enim iniúriam facit,//recípiet id quod iníque gessit, et non est personárum accéptio.///[4,1]//Dómini, quod iustum est et æquum, servis præstáte, sciéntes quóniam et//vos Dóminum habétis in cælo.
RESPONSORIUM
(Col 3, 17)
℟.//Omne quodcúmque fácitis in verbo aut in ópere,
*//Omnia in nómine//Dómini Iesu.
℣.//Grátias agéntes Deo et Patri per ipsum.
*//Omnia in nómine Dómini Iesu.
LECTIO ALTERA
Ex Capítibus quínquies centénis sancti Máximi Confessóris abbátis
(Centuria 1, 8-13: PG 90, 1182-1186)
Mysterium semper novum
Dei Verbum, carne semel natum (quæ eius propénsa benígnitas ac humánitas//est), iis qui velint, semper volens spíritu náscitur; fitque infans, se in illis//virtútibus infórmans; ac quo módulo cápere novit suscipiéntem, seípsum//maniféstat, nulla livóris labe ac invídia, suæ magnitúdinis amplitúdinem//mínuens, sed quasi mensúra ac modo cupiéntium vidére facultátem explórans,//sempérque præ mystérii excelléntia, cunctis inaspectábilis perínde persevérans.///Quámobrem divínus Apóstolus, mystérii vim sapiénter consíderans: Iesus//Christus, inquit, heri et hódie; ipse et in sǽcula; ita nimírum, mystérium semper//novum intéllegens, nulláque umquam mentis comprehensióne consenéscens.///Náscitur Christus Deus, assumptióne carnis ánima intellegénte prǽditæ,//factus homo; qui ipse rebus concésserat, ut ex níhilo procéderent: stella ab//Oriénte intérdiu conspícua micat, magósque ducit quo loco Verbum assúmpta//carne iacet; ut osténdat Verbum, quod continétur in lege et prophétis, mýstice//superáre sénsuum notítiam et gentes addúcere ad máximum cognitiónis lumen.///Plane enim legis sermo ac prophéticus, stellæ instar, pie intelléctus, eos qui//grátiæ vi secúndum propósitum vocáti sunt, ad Verbum incarnátum//agnoscéndum addúcit.///Idcírco Deus fit perféctus homo, nihil eórum quæ erant natúræ, uno dumtáxat//dempto peccáto (quando nec ipsum ex censu natúræ erat), demútans; ut carnis//esca obiécta, eius vorándæ insatiábilem dracónem, illíque inhiántem, provocáret;//carnis scílicet, quæ illi venénum futúra erat, obténtu, Deitátis in ea occúltæ//poténtia, ipsum pénitus proflígans; humánæ vero natúræ remédium foret, ad//prístinam eam grátiam instáurans, Deitátis ítidem in ea poténtia.///Quemádmodum enim ille, effúso in sciéntiæ lignum venéno suo, natúram//gustu corrúperat; sic et ipse domínicam carnem vorándam præsúmens, Deitátis//in ea virtúte, corrúptus interitúque sublátus est.///Magnum divínæ incarnatiónis mystérium, semper mystérium manet; quo//plane modo Verbum in carne, persóna sua essentiáliter est, quod essentiáliter//éadem persóna totum útique exsístit apud Patrem? Quómodo idem, tum totum//Deus natúra est, totúmque natúra homo factum est; neutra prorsus desideráta//natúra, neque divína, qua Deus est, neque vero nostra, qua homo factum est?///Hæc sola fides capit mystéria, ipsa nimírum substántia et basis eárum rerum,//quæ omnem mentis sensum et ratiónem excédunt.
RESPONSORIUM
(Io 1, 14. 1)
℟.//Verbum caro factum est et habitávit in nobis:
*//Cuius glóriam vídimus,//quasi Unigéniti a Patre, plenum grátiæ et veritátis.
℣.//In princípio erat Verbum et Verbum erat apud Deum et Deus erat//Verbum.
*//Cuius glóriam vídimus, quasi Unigéniti a Patre, plenum grátiæ et//veritátis.
Oratio
Concéde nobis, omnípotens Deus, ut salutáre tuum, quod ad redemptiónem//mundi luce nova cælórum procéssit, nostris semper innovándis córdibus oriátur.//Per Dóminum.
DIE 5 IANUARII
Ad Officium lectionis
LECTIO PRIOR
De Epístola beáti Pauli apóstoli ad Colossénses
4, 2-18
Conclusio Epistolæ
Fratres://[2]//Oratióni instáte, vigilántes in ea in gratiárum actióne,//[3]//orántes simul//et pro nobis, ut Deus apériat nobis óstium sermónis ad loquéndum mystérium//Christi, propter quod étiam vinctus sum,//[4]//ut maniféstem illud, ita ut opórtet me//loqui.//[5]//In sapiéntia ambuláte ad eos, qui foris sunt, tempus rediméntes.//[6]//Sermo//vester semper sit in grátia, sale condítus, ut sciátis quómodo opórteat vos//unicuíque respondére.///[7]//Quæ circa me sunt, ómnia vobis nota fáciet Týchicus, caríssimus frater et//fidélis miníster et consérvus in Dómino,//[8]//quem misi ad vos ad hoc ipsum, ut//cognoscátis, quæ circa nos sunt, et consolétur corda vestra,//[9]//cum Onésimo fidéli//et caríssimo fratre, qui est ex vobis; ómnia, quæ hic agúntur, nota fácient vobis.///[10]//Salútat vos Aristárchus concaptívus meus et Marcus consobrínus Bárnabæ,//de quo accepístis mandáta — si vénerit ad vos, excípite illum —//[11]//et Iesus, qui//dícitur Iustus, qui sunt ex circumcisióne, hi soli adiutóres in regno Dei, qui mihi//fuérunt solácio.//[12]//Salútat vos Epáphras, qui ex vobis est, servus Christi Iesu,//semper certans pro vobis in oratiónibus, ut stetis perfécti et impléti in omni//voluntáte Dei.//[13]//Testimónium enim illi perhíbeo quod habet multum labórem pro//vobis et pro his, qui sunt Laodicíæ et qui Hierápoli.//[14]//Salútat vos Lucas, médicus//caríssimus, et Demas.//[15]//Salutáte fratres, qui sunt Laodicíæ, et Nympham et, quæ//in domo eius est, ecclésiam.//[16]//Et cum lecta fúerit apud vos epístula, fácite ut et in//Laodicénsium ecclésia legátur, et eam, quæ ex Laodicía est, vos quoque legátis.//[17]//Et dícite Archíppo: «Vide ministérium, quod accepísti in Dómino, ut illud//ímpleas».///[18]//Salutátio mea manu Pauli. Mémores estóte vinculórum meórum. Grátia//vobíscum.
RESPONSORIUM
(Col 4, 3; cf. Ps 50 (51), 17)
℟.//Orémus pro ínvicem, ut Deus apériat nobis óstium sermónis
*//Ad//loquéndum mystérium Christi.
℣.//Dóminus lábia nostra apériat et os nostrum annúntiet laudem Dei.
*//Ad//loquéndum mystérium Christi.
LECTIO ALTERA
Ex Sermónibus sancti Augustíni epíscopi
(Sermo 194, 3-4: PL 38, 1016-1017)
Verbi visione satiabimur
Quis hóminum omnes thesáuros sapiéntiæ et sciéntiæ nóverit in Christo//occúltos atque in paupertáte carnis eius abscónditos? Quia propter nos pauper//factus est, cum dives esset, ut illíus paupertáte ditarémur. Cum enim//mortalitátem assúmeret mortémque consúmeret, in paupertáte se osténdit: sed//divítias dilátas promísit, non ablátas amísit.///Quam multa multitúdo dulcédinis eius, quam abscóndit timéntibus se,//pérficit autem sperántibus in se!///Ex parte enim scimus, donec véniat quod perféctum est. Cui capiéndo ut//idónei præstarémur, ille æquális Patri in forma Dei, in forma servi factus símilis//nobis, refórmat nos ad similitúdinem Dei: et factus fílius hóminis únicus Fílius//Dei, multos fílios hóminum facit fílios Dei; et nutrítos servos per visíbilem//formam servi, pérficit líberos ad vidéndam formam Dei.///Fílii enim Dei sumus et nondum appáruit quid érimus. Et scimus quóniam,//cum apparúerit, símiles ei érimus, quóniam vidébimus eum sícuti est. Nam qui//sunt illi sapiéntiæ scientiǽque thesáuri, quæ illæ divítiæ divínæ, nisi quia//suffíciunt nobis? Et quæ illa multitúdo dulcédinis, nisi quia sátiat nos? Osténde//ergo nobis Patrem, et súfficit nobis.///Et in quodam psalmo quidam ex nobis, vel in nobis, vel pro nobis, ait illi://Satiábor, dum manifestábitur glória tua. Ipse autem et Pater unum sunt: et qui//ipsum videt, videt et Patrem. Ergo Dóminus virtútum, ipse est rex glóriæ.//Convértens nos, osténdet nobis fáciem suam; et salvi érimus et satiábimur et//suffíciet nobis.///Quod donec fiat, donec osténdat nobis quod suffíciat nobis, donec eum//fontem vitæ potémus et satiémur, ínterim dum ambulántes per fidem//peregrinámur ab eo, dum esurímus et sitímus iustítiam, et formæ Dei//pulchritúdinem ineffábili ardóre desiderámus, formæ servi natálem devóto//obséquio celebrémus.///Nondum contemplári póssumus quod génitus est ante lucíferum a Patre,//frequentémus quod noctúrnis horis est natus ex Vírgine. Nondum cápimus quod//ante solem pérmanet nomen eius, agnoscámus in sole pósitum tabernáculum//eius.///Nondum contuémur Unicum permanéntem in Patre suo, recordémur//Sponsum procedéntem de thálamo suo. Nondum idónei sumus convívio Patris//nostri, agnoscámus præsépe Dómini nostri Iesu Christi.
RESPONSORIUM
(1 Io 1, 2; 5, 20)
℟.//Vita appáruit et vídimus et annuntiámus vobis vitam ætérnam,
*//Quæ erat//coram Patre et appáruit nobis.
℣.//Scimus quóniam Fílius Dei venit, et dedit nobis sensum, ut cognoscámus//eum, qui verus est; et sumus in eo, qui verus est, in Fílio eius Iesu Christo. Hic//est qui verus est, Deus et vita ætérna.
*//Quæ erat coram Patre et appáruit nobis.
Oratio
Deus, qui pópulo tuo, Unigéniti tui nativitáte, redemptiónis efféctum//mirabíliter inchoásti, ita, quǽsumus, fídei fámulis tuis tríbue firmitátem, ut usque//ad promíssum glóriæ prǽmium, ipso gubernánte, pervéniant. Per Dóminum.
DIE 6 IANUARII
Ad Officium lectionis
LECTIO PRIOR
De libro Isaíæ prophétæ
42, 1-8
Servus Domini mansuetus
[1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.///[2]//Non clamábit neque vociferábitur, nec audiétur vox eius foris.//[3]//Cálamum//quassátum non cónteret et linum fúmigans non exstínguet; in veritátem próferet//iudícium.//[4]//Non languébit nec frangétur, donec ponat in terra iudícium; et legem//eius ínsulæ exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam://[6]//«Ego, Dóminus, vocávi te in iustítia et apprehéndi manum//tuam; et formávi te et dedi te in fœdus pópuli, in lucem géntium,//[7]//ut aperíres//óculos cæcórum et edúceres de conclusióne vinctum, de domo cárceris sedéntes//in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus».
RESPONSORIUM
(Mt 12, 18. 21 (Is 42, 1))
℟.//Ecce puer meus, quem elégi; diléctus meus, in quo bene complácuit ánimæ//meæ.
*//In nómine eius gentes sperábunt.
℣.//Ponam Spíritum meum super eum et iudícium géntibus nuntiábit.
*//In//nómine eius gentes sperábunt.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Fidéles tuos, quǽsumus, Dómine, benígnus illúmina et splendóre glóriæ tuæ//corda eórum semper accénde, ut Salvatórem suum et incessánter agnóscant et//veráciter apprehéndant. Per Dóminum.
IN EPIPHANIA DOMINI
Ad Officium lectionis
LECTIO PRIOR
De libro Isaíæ prophétæ
60, 1-22
Revelatio gloriæ Domini super Ierusalem
[1]//Surge, illumináre, quia venit lumen tuum, et glória Dómini super te orta est.//[2]//Quia ecce ténebræ opérient terram et calígo pópulos; super te autem oriétur//Dóminus, et glória eius in te vidébitur.//[3]//Et ambulábunt gentes in lúmine tuo, et//reges in splendóre ortus tui.///[4]//Leva in circúitu óculos tuos et vide: omnes isti congregáti sunt, venérunt//tibi; fílii tui de longe véniunt et fíliæ tuæ in ulnis gestántur.///[5]//Tunc vidébis et illumináberis, et palpitábit et dilatábitur cor tuum, quia//cónfluet ad te multitúdo maris, fortitúdo géntium véniet tibi;//[6]//inundátio//camelórum opériet te, dromedárii Mádian et Epha; omnes de Saba vénient,//aurum et tus deferéntes et laudem Dómini annuntiántes.///[7]//Omne pecus Cedar congregábitur tibi, aríetes Nábaioth ministrábunt tibi;//offeréntur super placábili altári meo, et domum glóriæ meæ glorificábo.///[8]//Quæ sunt istæ, quæ ut nubes volant et quasi colúmbæ ad fenéstras suas?//[9]//Me enim ínsulæ exspectábunt, et in princípio naves Tharsis, ut addúcant fílios//tuos de longe, argéntum eórum et aurum eórum cum eis, nómini Dómini Dei tui//et Sancto Israel, quia glorificávit te.///[10]//Et ædificábunt fílii peregrinórum muros tuos, et reges eórum ministrábunt//tibi; in indignatióne enim mea percússi te, sed in beneplácito meo misértus sum//tui.///[11]//Et aperiéntur portæ tuæ iúgiter, die ac nocte non claudéntur, ut afferátur ad//te fortitúdo géntium, et reges eárum adducántur.//[12]//Gens enim et regnum, quod//non servíerint tibi, períbunt, et gentes vastitáte vastabúntur.///[13]//Glória Líbani ad te véniet, cupréssus, ulmus et ábies simul, ad ornándum//locum sanctuárii mei; et locum pedum meórum glorificábo.///[14]//Et vénient ad te curvi fílii eórum, qui humiliavérunt te, et adorábunt vestígia//pedum tuórum omnes, qui detrahébant tibi, et vocábunt te Civitátem Dómini,//Sion Sancti Israel.///[15]//Pro eo quod fuísti derelícta et ódio hábita, et non erat qui per te transíret,//ponam te in supérbiam sæculórum, gáudium in generatiónem et generatiónem;//[16]//et suges lac géntium et mamílla regum lactáberis et scies quia ego Dóminus//salvátor tuus, et redémptor tuus Fortis Iacob.///[17]//Pro ære áfferam aurum et pro ferro áfferam argéntum et pro lignis æs et pro//lapídibus ferrum; et ponam custódes tuos pacem et præpósitos tuos iustítiam.///[18]//Non audiétur ultra violéntia in terra tua, vástitas et contrítio in términis tuis;//et vocábis salútem muros tuos et portas tuas laudem.///[19]//Non erit tibi ámplius sol ad lucéndum per diem, nec splendor lunæ//illuminábit te, sed erit tibi Dóminus in lucem sempitérnam, et Deus tuus in//glóriam tuam.///[20]//Non óccidet ultra sol tuus, et luna tua non minuétur, quia erit tibi Dóminus//in lucem sempitérnam, et complebúntur dies luctus tui.///[21]//Pópulus autem tuus omnes iusti; in perpétuum hereditábunt terram, germen//plantatiónis meæ, opus manus meæ ad glorificándum.///[22]//Mínimus erit in mille, et párvulus in gentem fortem. Ego Dóminus in//témpore eius súbito fáciam istud.
RESPONSORIUM
(Is 60, 1. 3)
℟.//Illumináre, illumináre, Ierúsalem, quia venit lumen tuum:
*//Et glória//Dómini super te orta est.
℣.//Et ambulábunt gentes in lúmine tuo et reges in splendóre ortus tui.
*//Et//glória Dómini super te orta est.
LECTIO ALTERA
Ex Sermónibus sancti Leónis Magni papæ
(Sermo 3 in Epiphania Domini, 1-3. 5: PL 54, 240-244)
In toto orbe notum fecit Dominus salutare suum
Providéntia misericórdiæ Dei, dispósitum habens pereúnti mundo in//novíssimis tempóribus subveníre, salvatiónem ómnium géntium præfinívit in//Christo.///De quibus, quondam beatíssimo patriárchæ Abrahæ innumerábilis fúerat//promíssa succéssio, non carnis sémine, sed fídei fecunditáte generánda, et ídeo//stellárum multitúdini comparáta, ut ab ómnium géntium patre non terréna, sed//cæléstis progénies sperarétur.///Intret, intret in patriarchárum famíliam géntium plenitúdo, et benedictiónem//in sémine Abrahæ, qua se fílii carnis ábdicant, fílii promissiónis accípiant.//Adórent in tribus magis omnes pópuli universitátis Auctórem; et non in Iudǽa//tantum Deus, sed in toto orbe sit notus, ut ubíque in Israel sit magnum nomen//eius.///His ígitur, dilectíssimi, divínæ grátiæ mystériis erudíti, diem primitiárum//nostrárum et inchoatiónem vocatiónis géntium rationábili gáudio celebrémus,//grátias agéntes misericórdi Deo, qui dignos nos fecit, sicut ait Apóstolus, in//partem sortis sanctórum in lúmine; qui erípuit nos de potestáte tenebrárum et//tránstulit in regnum Fílii dilectiónis suæ; quóniam, sicut prophetávit Isaías,//géntium pópulus, qui sedébat in ténebris, vidit lucem magnam, et qui habitábant//in regióne umbræ mortis, lux orta est eis. De quibus idem dicit ad Dóminum://Gentes, quæ te non novérunt, invocábunt te; et pópuli, qui te nesciérunt, ad te//confúgient.///Hunc diem Abraham vidit et gavísus est, cum benedicéndos fídei suæ fílios//in sémine suo, quod est Christus, agnóvit, et ómnium se futúrum géntium patrem//credéndo prospéxit, dans glóriam Deo et pleníssime sciens quóniam quod//promísit potens est et fácere.///Hunc diem David in psalmis canébat, dicens: Omnes gentes, quascúmque//fecísti, vénient et adorábunt coram te, Dómine, et glorificábunt nomen tuum; et//illud: Notum fecit Dóminus salutáre suum, ante conspéctum géntium revelávit//iustítiam suam.///Quod útique exínde fíeri nóvimus, ex quo tres magos, de longinquitáte suæ//regiónis éxcitos, ad cognoscéndum et adorándum Regem cæli et terræ stella//perdúxit. Cuius útique famulátus ad formam nos sui hortátur obséquii: ut huic//grátiæ, quæ omnes invítat ad Christum, quantum póssumus, serviámus.///In quo stúdio, dilectíssimi, omnes vobis ínvicem prodésse debétis, ut in//regno Dei, ad quod recta fide et bonis opéribus pervenítur, sicut lucis fílii//splendeátis: per Dóminum nostrum Iesum Christum, qui cum Deo Patre et//Spíritu Sancto vivit et regnat per ómnia sǽcula sæculórum. Amen.
RESPONSORIUM

℟.//Hic est dies præclárus, in quo Salvátor mundi appáruit, quem prophétæ//prædixérunt, ángeli adoravérunt:
*//Cuius stellam magi vidéntes, gavísi sunt et//múnera ei obtulérunt.
℣.//Dies sanctificátus illúxit nobis: veníte, gentes, et adoráte Dóminum.
*//Cuius stellam magi vidéntes, gavísi sunt et múnera ei obtulérunt.
Oratio
Deus, qui hodiérna die Unigénitum tuum géntibus stella duce revelásti,//concéde propítius, ut, qui iam te ex fide cognóvimus, usque ad contemplándam//spéciem tuæ celsitúdinis perducámur. Per Dóminum.
IN BAPTISMATE DOMINI
Ad Officium lectionis
LECTIO PRIOR
De libro Isaíæ prophétæ
42, 1-9; 49, 1-9
Servus Domini mansuetus, lux gentium
[42,1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.//[2]//Non//clamábit neque vociferábitur, nec audiétur vox eius foris.//[3]//Cálamum quassátum//non cónteret et linum fúmigans non exstínguet; in veritátem próferet iudícium.//[4]//Non languébit nec frangétur, donec ponat in terra iudícium; et legem eius ínsulæ//exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam:///[6]//«Ego, Dóminus, vocávi te in iustítia et apprehéndi manum tuam; et formávi//te et dedi te in fœdus pópuli, in lucem géntium,//[7]//ut aperíres óculos cæcórum et//edúceres de conclusióne vinctum, de domo cárceris sedéntes in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus.//[9]//Quæ prima fuérunt, ecce venérunt; nova quoque ego//annúntio: ántequam oriántur, audíta vobis fáciam».///[49,1]//Audíte me, ínsulæ, et atténdite, pópuli de longe: Dóminus ab útero vocávit//me, de ventre matris meæ recordátus est nóminis mei;//[2]//et pósuit os meum quasi//gládium acútum, in umbra manus suæ protéxit me et pósuit me sicut sagíttam//eléctam, in pháretra sua abscóndit me,//[3]//et dixit mihi: «Servus meus es tu, Israel,//in quo gloriábor».//[4]//Et ego dixi: «In vácuum laborávi, sine causa et vane//fortitúdinem meam consúmpsi; verúmtamen iudícium meum cum Dómino, et//merces mea cum Deo meo».///[5]//Et nunc dicit Dóminus, qui formávit me ex útero servum sibi, ut redúcerem//Iacob ad eum, et Israel ei congregarétur; et glorificátus sum in óculis Dómini, et//Deus meus factus est fortitúdo mea.///[6]//Et dixit: «Parum est ut sis mihi servus ad suscitándas tribus Iacob et//relíquias Israel reducéndas: dabo te in lucem géntium, ut sit salus mea usque ad//extrémum terræ».///[7]//Hæc dicit Dóminus, redémptor Israel, Sanctus eius, ad contémptum in//ánima, ad abominátum in gente, ad servum dominórum: «Reges vidébunt et//consúrgent, príncipes quoque et adorábunt propter Dóminum, quia fidélis est,//Sanctum Israel, qui elégit te».///[8]//Hæc dicit Dóminus: «In témpore benepláciti exaudívi te et in die salútis//auxiliátus sum tui; et servávi te et dedi te in fœdus pópuli, ut suscitáres terram et//distribúeres hereditátes dissipátas;//[9]//ut díceres his, qui vincti sunt: “Exíte”, et his,//qui in ténebris: “Revelámini”. Super vias pascéntur, et in ómnibus cóllibus//decalvátis páscua eórum».
RESPONSORIUM
(Cf. Mt 3, 16. 17; Lc 3, 22)
℟.//Hódie in Iordáne, baptizáto Dómino, apérti sunt cæli et sicut colúmba//super eum Spíritus mansit et vox Patris intónuit:
*//Hic est Fílius meus diléctus,//in quo mihi bene complácui.
℣.//Descéndit Spíritus Sanctus corporáli spécie sicut colúmba super ipsum et//vox de cælo facta est:
*//Hic est Fílius meus diléctus, in quo mihi bene//complácui.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Omnípotens sempitérne Deus, qui Christum, in Iordáne flúmine baptizátum,//Spíritu Sancto super eum descendénte, diléctum Fílium tuum sollémniter//declarásti, concéde fíliis adoptiónis tuæ, ex aqua et Spíritu Sancto renátis, ut in//beneplácito tuo iúgiter persevérent. Per Dóminum.
IN BAPTISMATE DOMINI
Ad Officium lectionis
LECTIO PRIOR
De libro Isaíæ prophétæ
42, 1-9; 49, 1-9
Servus Domini mansuetus, lux gentium
[42,1]//Ecce servus meus, suscípiam eum; eléctus meus, cómplacet sibi in illo//ánima mea; dedi spíritum meum super eum, iudícium géntibus próferet.//[2]//Non//clamábit neque vociferábitur, nec audiétur vox eius foris.//[3]//Cálamum quassátum//non cónteret et linum fúmigans non exstínguet; in veritátem próferet iudícium.//[4]//Non languébit nec frangétur, donec ponat in terra iudícium; et legem eius ínsulæ//exspéctant.///[5]//Hæc dicit Dóminus Deus, creans cælos et exténdens eos, firmans terram et//quæ gérminant ex ea, dans flatum pópulo, qui est super eam, et spíritum//calcántibus eam:///[6]//«Ego, Dóminus, vocávi te in iustítia et apprehéndi manum tuam; et formávi//te et dedi te in fœdus pópuli, in lucem géntium,//[7]//ut aperíres óculos cæcórum et//edúceres de conclusióne vinctum, de domo cárceris sedéntes in ténebris.///[8]//Ego Dóminus: hoc est nomen meum; et glóriam meam álteri non dabo et//laudem meam sculptílibus.//[9]//Quæ prima fuérunt, ecce venérunt; nova quoque ego//annúntio: ántequam oriántur, audíta vobis fáciam».///[49,1]//Audíte me, ínsulæ, et atténdite, pópuli de longe: Dóminus ab útero vocávit//me, de ventre matris meæ recordátus est nóminis mei;//[2]//et pósuit os meum quasi//gládium acútum, in umbra manus suæ protéxit me et pósuit me sicut sagíttam//eléctam, in pháretra sua abscóndit me,//[3]//et dixit mihi: «Servus meus es tu, Israel,//in quo gloriábor».//[4]//Et ego dixi: «In vácuum laborávi, sine causa et vane//fortitúdinem meam consúmpsi; verúmtamen iudícium meum cum Dómino, et//merces mea cum Deo meo».///[5]//Et nunc dicit Dóminus, qui formávit me ex útero servum sibi, ut redúcerem//Iacob ad eum, et Israel ei congregarétur; et glorificátus sum in óculis Dómini, et//Deus meus factus est fortitúdo mea.///[6]//Et dixit: «Parum est ut sis mihi servus ad suscitándas tribus Iacob et//relíquias Israel reducéndas: dabo te in lucem géntium, ut sit salus mea usque ad//extrémum terræ».///[7]//Hæc dicit Dóminus, redémptor Israel, Sanctus eius, ad contémptum in//ánima, ad abominátum in gente, ad servum dominórum: «Reges vidébunt et//consúrgent, príncipes quoque et adorábunt propter Dóminum, quia fidélis est,//Sanctum Israel, qui elégit te».///[8]//Hæc dicit Dóminus: «In témpore benepláciti exaudívi te et in die salútis//auxiliátus sum tui; et servávi te et dedi te in fœdus pópuli, ut suscitáres terram et//distribúeres hereditátes dissipátas;//[9]//ut díceres his, qui vincti sunt: “Exíte”, et his,//qui in ténebris: “Revelámini”. Super vias pascéntur, et in ómnibus cóllibus//decalvátis páscua eórum».
RESPONSORIUM
(Cf. Mt 3, 16. 17; Lc 3, 22)
℟.//Hódie in Iordáne, baptizáto Dómino, apérti sunt cæli et sicut colúmba//super eum Spíritus mansit et vox Patris intónuit:
*//Hic est Fílius meus diléctus,//in quo mihi bene complácui.
℣.//Descéndit Spíritus Sanctus corporáli spécie sicut colúmba super ipsum et//vox de cælo facta est:
*//Hic est Fílius meus diléctus, in quo mihi bene//complácui.
LECTIO ALTERA
Ex Oratiónibus sancti Gregórii Nazianzéni epíscopi
(Oratio 39 in sancta Lumina, 14-16. 20: PG 36, 350-351. 354. 358-359)
Baptismus Christi
Christus illuminátur, simul illustrémur; Christus baptizátur, simul//descendámus, ut simul étiam ascendámus.///Baptízat Ioánnes, Iesus accédit; forsan quidem ut ipsum quoque, a quo//baptizátur, sanctitáte affíciat; proculdúbio autem, ut totum véterem Adámum in//aquis sepéliat: ante nos vero, et propter nos, Iordánem sanctíficans; ut,//quemádmodum spíritus et caro erat, sic étiam per Spíritum et aquam initiáret.///Baptísta non admíttit: Iesus certat. Tum: Ego a te baptizári débeo, inquit//lucérna Soli, vox Verbo, amícus Sponso, maior inter omnes natos mulíerum//omnis creatúræ Primogénito, is, qui a matérno ventre præsultárat, ei qui in ventre//adorátus fúerat, præcúrsor et præcursúrus, ei qui apparúerat atque apparébit. Ego//a te baptizári débeo: adde, et pro te. Explorátum enim habébat fore ut martýrio//baptizarétur; aut, ut Petrus, non pédibus dumtáxat purgarétur.///At étiam Iesus ex aquis ascéndit; mundum enim secum in altum effert, ac//cælos, quos Adámus et sibi et pósteris, quemádmodum et flámmeo gládio//paradísum cláuserat, findi atque aperíri cernit.///Ac Spíritus deitátem testátur, nimírum ad parem accúrrens; et vox cǽlitus//míttitur; illinc enim is erat, cui testimónium dicebátur; et ut colúmba, corpus//enim honóre áfficit, quandóquidem hoc étiam per deificatiónem Deus est,//corpóreo modo conspécta. Ac simul multis retro sǽculis colúmba dilúvii finem//nuntiáre consuévit.///Nos autem hódie Christi baptísmum honóre complectámur, ac festum//honéste celebrémus.///Omníno autem purgáti sitis, ac purgémini. Nulla enim re Deus perínde//delectátur, ut hóminis, pro quo omnis sermo et ómnia mystéria, resipiscéntia et//salúte; ut efficiámini, sicut luminária in mundo, vis quædam vitális réliquis//homínibus, quo perfécta lúmina magno illi lúmini astántes, eius ipsíus, quæ in//cælo est, lucis splendóribus imbuámini, púrius et clárius a Trinitáte illumináti,//cuius nunc rádium unum ex una Deitáte manántem minus plene accepístis, in//Christo Iesu Dómino nostro, cui glória et impérium in sǽcula sæculórum. Amen.
RESPONSORIUM
(Ps 113 A (114), 5)
℟.//Hódie cæli apérti sunt et mare dulce factum est, terra exsúltat, montes et//colles lætántur:
*//Quia a Ioánne in Iordáne Christus baptizátus est.
℣.//Quid est tibi, mare, quod fugísti, et tu, Iordánis, quia convérsus es//retrórsum?
*//Quia a Ioánne in Iordáne Christus baptizátus est.
Oratio
Omnípotens sempitérne Deus, qui Christum, in Iordáne flúmine baptizátum,//Spíritu Sancto super eum descendénte, diléctum Fílium tuum sollémniter//declarásti, concéde fíliis adoptiónis tuæ, ex aqua et Spíritu Sancto renátis, ut in//beneplácito tuo iúgiter persevérent. Per Dóminum.
