SANCTISSIMÆ TRINITATIS
Ad Officium lectionis
LECTIO PRIOR
De Epístola prima beáti Pauli apóstoli ad Corínthios
2, 1-16
Magnum Dei voluntatis mysterium
[1]//Ego, cum veníssem ad vos, fratres, veni non per sublimitátem sermónis aut//sapiéntiæ annúntians vobis mystérium Dei.//[2]//Non enim iudicávi scire me áliquid//inter vos nisi Iesum Christum et hunc crucifíxum.//[3]//Et ego in infirmitáte et timóre//et tremóre multo fui apud vos,//[4]//et sermo meus et prædicátio mea non in//persuasibílibus sapiéntiæ verbis, sed in ostensióne Spíritus et virtútis,//[5]//ut fides//vestra non sit in sapiéntia hóminum sed in virtúte Dei.///[6]//Sapiéntiam autem lóquimur inter perféctos, sapiéntiam vero non huius//sǽculi neque príncipum huius sǽculi, qui destruúntur,//[7]//sed lóquimur Dei//sapiéntiam in mystério, quæ abscóndita est, quam prædestinávit Deus ante//sǽcula in glóriam nostram,//[8]//quam nemo príncipum huius sǽculi cognóvit; si//enim cognovíssent, numquam Dóminum glóriæ crucifixíssent.//[9]//Sed sicut//scriptum est: «//*Quod óculus non vidit, nec auris audívit,//nec in cor hóminis//ascéndit, quæ præparávit Deus his, qui díligunt illum».///[10]//Nobis autem revelávit Deus per Spíritum; Spíritus enim ómnia scrutátur,//étiam profúnda Dei.//[11]//Quis enim scit hóminum, quæ sint hóminis, nisi spíritus//hóminis, qui in ipso est? Ita et, quæ Dei sunt, nemo cognóvit nisi Spíritus Dei.//[12]//Nos autem non spíritum mundi accépimus, sed Spíritum, qui ex Deo est, ut//sciámus, quæ a Deo donáta sunt nobis;//[13]//quæ et lóquimur non in doctis humánæ//sapiéntiæ, sed in doctis Spíritus verbis, spiritálibus spiritália comparántes.//[14]//Animális autem homo non pércipit, quæ sunt Spíritus Dei, stultítia enim sunt//illi, et non potest intellégere, quia spiritáliter examinántur;//[15]//spiritális autem//iúdicat ómnia, et ipse a némine iudicátur.//[16]//*Quis enim cognóvit sensum Dómini,//*qui ínstruat eum?//Nos autem sensum Christi habémus.
RESPONSORIUM
(Cf. Eph 1, 17. 18; 1 Cor 2, 12 a)
℟.//Deus Dómini nostri Iesu Christi, Pater glóriæ, det nobis Spíritum//sapiéntiæ et revelatiónis in agnitióne eius, illuminátos óculos cordis nostri,
*//Ut//sciámus quæ sit spes vocatiónis eius et quæ divítiæ glóriæ hereditátis eius in//sanctis.
℣.//Non spíritum mundi accépimus, sed Spíritum qui ex Deo est,
*//Ut sciámus//quæ sit spes vocatiónis eius et quæ divítiæ glóriæ hereditátis eius in sanctis.
LECTIO ALTERA
Ex Epístolis sancti Athanásii epíscopi
(Ep. 1 ad Serapionem, 28-30: PG 26, 594-595. 599)
Lux, splendor, gratia in Trinitate et ex Trinitate
Haud abs re fúerit véterem traditiónem, doctrinámque ac fidem cathólicæ//Ecclésiæ investigáre, quam scílicet Dóminus trádidit, Apóstoli prædicavére et//patres servavére. In ea enim Ecclésia fundáta est, a qua si quis excíderit, is nec//esse nec ámplius dici christiánus ulla ratióne póterit.///Itaque Trínitas sancta et perfécta est, quæ in Patre et Fílio et Spíritu Sancto//agnóscitur, nihílque aliénum vel extrínsecus admíxtum habet, neque ex creatóre//et re creáta constat, sed tota creándi et efficiéndi vi prǽdita est; sibi quoque//símilis et indivídua est natúra, unáque eius est efficácia et áctio. Nam Pater per//Verbum in Spíritu Sancto ómnia facit, eóque modo Sanctæ Trinitátis únitas//servátur. Ita unus Deus in Ecclésia prædicátur, qui est//*super ómnia et per ómnia//*et in ómnibus. Super ómnia//quidem ut Pater, ut princípium et fons;//*per ómnia//vero, nempe per Verbum;//*in ómnibus//dénique, in Spíritu Sancto.///Beátus Paulus, cum de spiritálibus rebus ad Corínthios scribit, ómnia ad//unum Deum Patrem tamquam ad caput hoc pacto redúcit://*Divisiónes vero//*gratiárum sunt, idem autem Spíritus; et divisiónes ministratiónum sunt, idem//*autem Dóminus; et divisiónes operatiónum sunt, idem vero Deus, qui operátur//*ómnia in ómnibus.///Quæ enim Spíritus síngulis distríbuit, ea a Patre per Verbum dantur. Nam//ómnia quæ Patris sunt, item Fílii: unde ea quæ a Fílio in Spíritu dantur, vera sunt//Patris múnera. Simíliter cum Spíritus in nobis est, Verbum, a quo illum//accípimus, in nobis étiam est, et in Verbo est quoque Pater, atque ita fit istud://*Veniémus ego et Pater, et mansiónem apud eum faciémus.//Ubi enim lux est, illic//et splendor quoque est; ubi item splendor est, ibi simíliter et eius efficiéntia et//spléndida est grátia.///Quod idem Paulus in secúnda Epístola ad Corínthios his verbis docet://*Grátia//*Dómini nostri Iesu Christi, et cáritas Dei, et communicátio Sancti Spíritus sit//*cum ómnibus vobis.//Grátia enim et donum quod in Trinitáte datur, datur a Patre//per Fílium in Spíritu Sancto. Nam quemádmodum ex Patre per Fílium datur//grátia, ita in nobis fíeri non potest doni communicátio nisi in Spíritu Sancto.//Huius síquidem partícipes effécti, Patris caritátem, Fílii grátiam et ipsíus Spíritus//communicatiónem habémus.
RESPONSORIUM

℟.//Benedicámus Patrem et Fílium cum Sancto Spíritu.
*//Laudémus et//superexaltémus eum in sǽcula.
℣.//Benedíctus Deus in firmaménto cæli et laudábilis et gloriósus in sǽcula.
*//Laudémus et superexaltémus eum in sǽcula.
Oratio
Deus Pater, qui, Verbum veritátis et Spíritum sanctificatiónis mittens in//mundum admirábile mystérium tuum homínibus declarásti, da nobis, in//confessióne veræ fídei, ætérnæ glóriam Trinitátis agnóscere et Unitátem adoráre//in poténtia maiestátis. Per Dóminum.
SS.MI CORPORIS ET SANGUINIS CHRISTI
Ad Officium lectionis
LECTIO PRIOR
De libro Exodi
24, 1-11
Viderunt Deum, et comederunt ac biberunt
In diébus illis://[1]//Dixit Dóminus Móysi: «Ascénde ad Dóminum, tu et Aaron,//Nadab et Abiu et septuagínta senes ex Israel, et adorábitis procul.//[2]//Solúsque//Móyses ascéndet ad Dóminum, et illi non appropinquábunt, nec pópulus//ascéndet cum eo».///[3]//Venit ergo Móyses et narrávit plebi ómnia verba Dómini atque iudícia;//respondítque omnis pópulus una voce: «Omnia verba Dómini, quæ locútus est,//faciémus».//[4]//Scripsit autem Móyses univérsos sermónes Dómini; et mane//consúrgens ædificávit altáre ad radíces montis et duódecim lápides per duódecim//tribus Israel.//[5]//Misítque iúvenes de fíliis Israel, et obtulérunt holocáusta;//immolaverúntque víctimas pacíficas Dómino vítulos.//[6]//Tulit ítaque Móyses//dimídiam partem sánguinis et misit in cratéras; partem autem resíduam respérsit//super altáre.//[7]//Assuménsque volúmen fœderis legit, audiénte pópulo, qui//dixérunt: «Omnia, quæ locútus est Dóminus, faciémus et érimus obœdiéntes».//[8]//Ille vero sumptum sánguinem respérsit in pópulum et ait: «Hic est sanguis//fœderis, quod pépigit Dóminus vobíscum super cunctis sermónibus his».///[9]//Ascenderúntque Móyses et Aaron, Nadab et Abiu et septuagínta de//senióribus Israel.//[10]//Et vidérunt Deum Israel, et sub pédibus eius quasi opus//lápidis sapphiríni et quasi ipsum cælum, cum serénum est.//[11]//Nec in eléctos//filiórum Israel misit manum suam; viderúntque Deum et comedérunt ac//bibérunt.
RESPONSORIUM
(Io 6, 48-50. 51 ab)
℟.//Ego sum panis vitæ. Patres vestri manducavérunt in desérto manna et//mórtui sunt.
*//Hic est panis de cælo descéndens, ut, si quis ex ipso//manducáverit, non moriátur.
℣.//Ego sum panis vivus, qui de cælo descéndi. Si quis manducáverit ex hoc//pane, vivet in ætérnum.
*//Hic est panis de cælo descéndens, ut, si quis ex ipso//manducáverit, non moriátur.
LECTIO ALTERA
Ex Opéribus sancti Thomæ de Aquíno presbýteri
(Opusculum 57, in festo Corporis Christi, lect. 1-4)
O pretiosum et admirandum convivium!
Unigénitus Dei Fílius, suæ divinitátis volens nos esse partícipes, natúram//nostram assúmpsit, ut hómines deos fáceret factus homo.///Et hoc ínsuper, quod de nostro assúmpsit, totum nobis cóntulit ad salútem.//Corpus namque suum pro nostra reconciliatióne in ara crucis hóstiam óbtulit//Deo Patri, sánguinem suum fudit in prétium simul et lavácrum; ut redémpti a//miserábili servitúte, a peccátis ómnibus mundarémur.///Ut autem tanti benefícii iugis in nobis manéret memória, corpus suum in//cibum, et sánguinem suum in potum, sub spécie panis et vini suméndum//fidélibus derelíquit.///O pretiósum et admirándum convívium, salutíferum et omni suavitáte//replétum! Quid enim hoc convívio pretiósius esse potest? in quo non carnes//vitulórum et hircórum, ut olim in lege, sed nobis Christus suméndus propónitur//verus Deus. Quid hoc sacraménto mirabílius?///Nullum étiam sacraméntum est isto salúbrius, quo purgántur peccáta, virtútes//augéntur, et mens ómnium spiritálium charísmatum abundántia impinguátur.///Offértur in Ecclésia pro vivis et mórtuis, ut ómnibus prosit, quod est pro//salúte ómnium institútum.///Suavitátem dénique huius sacraménti nullus exprímere súfficit, per quod//spiritális dulcédo in suo fonte gustátur; et recólitur memória illíus, quam in sua//passióne Christus monstrávit, excellentíssimæ caritátis.///Unde, ut árctius huius caritátis imménsitas fidélium córdibus infigerétur, in//última cena, quando, Pascha cum discípulis celebráto, transitúrus erat de hoc//mundo ad Patrem, hoc sacraméntum instítuit, tamquam passiónis suæ memoriále//perénne, figurárum véterum impletívum, miraculórum ab ipso factórum//máximum, et de sua contristátis abséntia solácium singuláre relíquit.
RESPONSORIUM

℟.//Hoc agnóscite in pane, quod pepéndit in cruce; hoc in cálice, quod//manávit ex látere. Accípite ítaque et édite corpus Christi; accípite et potáte//sánguinem Christi.
*//Iam ipsi facti membra Christi.
℣.//Ne dissolvámini, manducáte vínculum vestrum; ne vobis viles videámini,//bíbite prétium vestrum.
*//Iam ipsi facti membra Christi.
Oratio
Deus, qui nobis sub sacraménto mirábili passiónis tuæ memóriam reliquísti,//tríbue, quǽsumus, ita nos córporis et sánguinis tui sacra mystéria venerári, ut//redemptiónis tuæ fructum in nobis iúgiter sentiámus. Qui vivis.
SACRATISSIMI CORDIS IESU
Ad Officium lectionis
LECTIO PRIOR
De Epístola beáti Pauli apóstoli ad Romános
8, 28-39
Caritas Dei in Christo manifestatur
Fratres://[28]//Scimus autem quóniam diligéntibus Deum ómnia cooperántur in//bonum, his, qui secúndum propósitum vocáti sunt.//[29]//Nam, quos præscívit, et//prædestinávit confórmes fíeri imáginis Fílii eius, ut sit ipse primogénitus in//multis frátribus;//[30]//quos autem prædestinávit, hos et vocávit; et quos vocávit, hos//et iustificávit; quos autem iustificávit, illos et glorificávit.///[31]//Quid ergo dicémus ad hæc? Si Deus pro nobis, quis contra nos?//[32]//Qui Fílio//suo non pepércit, sed pro nobis ómnibus trádidit illum, quómodo non étiam cum//illo ómnia nobis donábit?//[33]//Quis accusábit advérsus eléctos Dei? Deus, qui//iustíficat?//[34]//Quis est qui condémnet? Christus Iesus, qui mórtuus est, immo qui//suscitátus est, qui et est ad déxteram Dei, qui étiam interpéllat pro nobis?///[35]//Quis nos separábit a caritáte Christi? Tribulátio an angústia an persecútio an//fames an núditas an perículum an gládius?//[36]//Sicut scriptum est://«//*Propter te mortificámur tota die,//*æstimáti sumus ut oves occisiónis//».///[37]//Sed in his ómnibus supervíncimus per eum, qui diléxit nos.//[38]//Certus sum//enim quia neque mors neque vita neque ángeli neque principátus neque instántia//neque futúra neque virtútes//[39]//neque altitúdo neque profúndum neque ália//quǽlibet creatúra póterit nos separáre a caritáte Dei, quæ est in Christo Iesu//Dómino nostro.
RESPONSORIUM
(Eph 2, 5. 4 b. 7 a)
℟.//Cum essémus mórtui peccátis, convivificávit nos Deus Christo
*//Propter//nímiam caritátem suam qua diléxit nos.
℣.//Ut osténderet in sǽculis superveniéntibus abundántes divítias grátiæ//suæ.
*//Propter nímiam caritátem suam qua diléxit nos.
LECTIO ALTERA
Ex Opéribus sancti Bonaventúræ epíscopi
(Opusculum 3, Lignum vitæ, 29-30. 47)
Apud te est fons vitæ
Consídera et tu, homo redémpte, quis, quantus et qualis est hic, qui pro te//pendet in cruce, cuius mors vivíficat mórtuos, cuiúsque tránsitum et cælum luget//et terra, et lápides duri scindúntur.///Porro ut de látere Christi dormiéntis in cruce formarétur Ecclésia, et//Scriptúra implerétur quæ dicit://*Vidébunt in quem transfixérunt,//divína est//ordinatióne indúltum, ut unus mílitum láncea latus sacrum illud aperiéndo//perfóderet, quátenus sánguine cum aqua manánte, prétium effunderétur nostræ//salútis, quod a fonte, scílicet cordis arcáno, profúsum, vim daret sacraméntis//Ecclésiæ ad vitam grátiæ conferéndam, essétque iam in Christo vivéntibus//póculum fontis vivi//*saliéntis in vitam ætérnam.///Surge ígitur, amíca Christi, esto sicut colúmba//*nidíficans in summo ore//*foráminis,//ibi ut//*passer invéniens domum//, vigiláre non cesses, ibi tamquam//turtur casti amóris pullos abscónde, ibi os appóne,//*ut háurias aquas de fóntibus//*Salvatóris.//Hic enim est//*fons egrédiens de médio paradísi,//qui//*in quáttuor//*divísus cápita//et in corda devóta diffúsus, fecúndat et írrigat univérsam terram.///Ad hunc fontem vitæ et lúminis curre, cum desidério vivo, quæcúmque es,//ánima Deo devóta, et cordis íntima vi ad eum clama: «O ineffábilis decor Dei//excélsi et puríssima cláritas lucis ætérnæ, vita omnem vitam vivíficans, lux//omne lumen illúminans et consérvans in splendóre perpétuo multifórmia lúmina//fulgéntia, ante thronum divinitátis tuæ a primǽvo dilúculo!///O ætérnum et inaccessíbile, clarum et dulce proflúvium fontis abscónditi ab//óculis ómnium mortálium, cuius profúndum sine fundo, cuius altum sine//término, cuius amplitúdo incircumscriptíbilis, et cuius púritas imperturbábilis.///Ex quo flúvius procédit,//*qui lætíficat civitátem Dei,//ut//*in voce exsultatiónis et//*confessiónis//decantémus tibi cántica laudis, experiéntia teste probántes,//*quóniam//*apud te est fons vitæ, et in lúmine tuo vidébimus lumen//».
RESPONSORIUM
(Ps 102 (103), 2. 4; 33 (34), 9 a)
℟.//Bénedic, ánima mea, Dómino, et noli oblivísci omnes retributiónes eius,
*//Qui rédimit de intéritu vitam tuam, qui corónat te in misericórdia et//miseratiónibus.
℣.//Gustáte et vidéte quóniam suávis est Dóminus.
*//Qui rédimit de intéritu//vitam tuam, qui corónat te in misericórdia et miseratiónibus.
Oratio
Concéde, quǽsumus, omnípotens Deus, ut, qui dilécti Fílii tui corde//gloriántes, eius præcípua in nos benefícia recólimus caritátis, de illo donórum//fonte cælésti supereffluéntem grátiam mereámur accípere. Per Dóminum.
FERIA II HEBDOMADÆ I
Ad Officium lectionis
LECTIO PRIOR
Incipit liber Ecclesiástici
1, 1-25
Divinæ sapientiæ mysterium
[1]//Omnis sapiéntia a Dómino Deo est et cum illo fuit semper et est ante ævum.//[2]//Arénam maris et plúviæ guttas et dies sǽculi quis dinumerávit? Altitúdinem//cæli et latitúdinem terræ et profúndum abýssi quis mensus est?//[3]//Sapiéntiam Dei//præcedéntem ómnia quis investigávit?//[4]//Prior ómnium creáta est sapiéntia, et//intelléctus prudéntiæ ab ævo.//[5]//Fons sapiéntiæ verbum Dei in excélsis, et//ingréssus illíus mandáta ætérna.//[6]//Radix sapiéntiæ cui reveláta est? Et astútias//illíus quis agnóvit?///[7]//Disciplína sapiéntiæ cui reveláta est et manifestáta? Et multíplicem perítiam//illíus quis intelléxit?//[8]//Unus est Altíssimus, creátor omnípotens et rex potens et//metuéndus nimis, sedens super thronum suum et dóminans, Deus.//[9]//Ipse creávit//illam in spíritu sancto et vidit et dinumerávit et mensus est;//[10]//et effúdit illam//super ómnia ópera sua et super omnem carnem secúndum largitátem suam et//prǽbuit illam diligéntibus se.///[11]//Timor Dómini glória et gloriátio et lætítia et coróna exsultatiónis.//[12]//Timor//Dómini delectábit cor et dabit lætítiam et gáudium et longitúdinem diérum.//[13]//Timénti Dóminum bene erit in extrémis et, in die defunctiónis suæ benedicétur.//[14]//Diléctio Dei honorábilis sapiéntia;//[15]//quibus autem apparúerit, dispértit eam in//visiónem sui ipsíus et in agnitióne magnálium suórum.///[16]//Inítium sapiéntiæ timor Dómini et cum fidélibus in vulva concreáta est;//cum homínibus veritátis ab ævo fundáta est et sémini eórum se credet.//[17]//Timor//Dómini sciéntiæ religiósitas;//[18]//religiósitas custódiet et iustificábit cor,//iucunditátem atque gáudium dabit.//[(19)]////[20]//Plenitúdo sapiéntiæ est timére Deum; et//inébriat eos frúctibus suis.//[21]//Omnem domum illíus implébit rebus pretiósis et//receptácula thesáuris illíus.///[22]//Coróna sapiéntiæ timor Dómini, repóllens pacem et salútis fructum://[23]//utráque autem sunt dona Dei.//[24]//Sciéntiam et intelléctum prudéntiæ sapiéntia//effúndit quasi plúviam; et glóriam tenéntium se exáltat.//[25]//Radix sapiéntiæ est//timére Dóminum, et rami illíus longǽvi.
RESPONSORIUM
(Eccli 1, 7 a. 10. 1 a. 9 a)
℟.//Disciplína sapiéntiæ cui reveláta est et manifestáta? Altíssimus effúdit//illam super omnem carnem
*//Et prǽbuit illam diligéntibus se.
℣.//Omnis sapiéntia a Dómino Deo est, ipse creávit illam in Spíritu Sancto.
*//Et prǽbuit illam diligéntibus se.
LECTIO ALTERA
Ex Epístola sancti Cleméntis papæ Primi ad Corínthios
(Nn. 59, 2 – 60, 4; 61, 3: Funk 1, 135-141)
Fons sapientiæ Verbum Dei in excelsis
Contínuo orántes ac supplicántes precábimur, ut Opifex ómnium rerum//númerum electórum suórum constitútum in toto mundo consérvet íntegrum per//diléctum púerum Iesum Christum, per quem nos vocávit de ténebris in lucem, de//ignorántia in cognitiónem glóriæ nóminis sui; ut sperémus in nómine tuo,//princípio omnis creatúræ, ut óculis cordis nostri apértis cognoscámus te solum,//*altíssimum in altíssimis, sanctum in sanctis quiescéntem; qui humílias//*arrogántiam superbórum, solvis cogitatiónes géntium, húmiles élevas et excélsos//*humílias, dívites facis et páuperes, occídis et salvas et vivíficas,//solus benefáctor//*spirítuum et Deus omnis carnis;//qui//*intuéris in abýssos,//inspéctor óperum//hóminum, periclitántium adiútor,//*desperántium salvátor,//omnis spíritus creátor et//epíscopus; qui gentes in terra multíplicas et ex ómnibus éligis eos, qui te díligunt//per Iesum Christum Fílium tuum diléctum, per quem nos erudivísti, sanctificásti,//honorásti.///Rogámus te, Dómine, ut sis//*adiútor et auxiliátor//noster. Eos nostrum, qui in//tribulatióne sunt, líbera, humílium miserére, lapsos éleva, inópibus occúrre,//infírmos sana, errántes pópuli tui convérte; nutri esuriéntes, solve captívos//nostros, érige imbecílles, consoláre pusillánimes;//*cognoscúnto//te omnes//*gentes,//*quod tu es Deus solus et//Iesus Christus puer tuus ac//*nos pópulus tuus et oves//*páscuæ tuæ.///Tu enim perénnem mundi constitutiónem per efféctus manifestásti; tu,//Dómine, orbem terræ fundásti, fidélis in ómnibus generatiónibus, iustus in//iudíciis, admirábilis in fortitúdine et magnificéntia, sápiens in condéndo et//prudens in creátis stabiliéndis, bonus in iis, quæ vidéntur, et fidélis in eos, qui in//te confídunt, benígnus et miséricors; dimítte nobis iniquitátes et iniustítias et//peccáta et delícta nostra. Ne ímputes omne peccátum servórum tuórum et//servárum, sed purífica nos in veritáte tua et//*dírige gressus nostros,//ut//*in pietáte//*et iustítia et simplicitáte cordis ambulémus//et//*agámus quæ bona et beneplácita//*sunt//coram te ac coram princípibus nostris.///Immo, Dómine,//*osténde fáciem tuam super nos, ut bonis fruámur//in pace, ut//tegámur//*manu tua poténti//et ab omni peccáto liberémur//*bráchio tuo excélso,//ac//líbera nos ab iis, qui nos odérunt iniúste.///Da concórdiam ac pacem et nobis et ómnibus habitántibus terram, sicut//dedísti pátribus nostris, pie te//*invocántibus in fide et veritáte.//Qui solus hæc et//plura bona nobíscum ágere potes, tibi confitémur per pontíficem ac patrónum//animárum nostrárum Iesum Christum, per quem tibi glória et maiéstas et nunc et//in generatiónem generatiónum et in sǽcula sæculórum. Amen.
RESPONSORIUM
(Ps 76 (77), 14 b-16)
℟.//Quis Deus magnus sicut Deus noster?
*//Tu es Deus, qui facis mirabília.
℣.//Notam fecísti in pópulis virtútem tuam, redemísti in bráchio tuo pópulum//tuum.
*//Tu es Deus, qui facis mirabília.
Oratio
Vota, quǽsumus, Dómine, supplicántis pópuli cælésti pietáte proséquere, ut//et quæ agénda sunt vídeant et ad implénda quæ víderint convaléscant. Per//Dóminum.
FERIA III HEBDOMADÆ I
Ad Officium lectionis
LECTIO PRIOR
De libro Ecclesiástici
11, 12-30
Fiducia in Deum solum
[12]//Est homo márcidus egens susceptióne, plus defíciens virtúte et abúndans//paupertáte;//[13]//et óculus Dei respéxit illum in bono et eréxit eum ab humilitáte//ipsíus et exaltávit caput eius: et miráti sunt in illo multi.///[14]//Bona et mala, vita et mors, paupértas et honéstas a Deo sunt.//[15]//Sapiéntia et//disciplína et sciéntia legis apud Dóminum; diléctio et viæ bonórum apud ipsum.//[16]//Error et ténebræ peccatóribus concreáta sunt; qui autem exsúltant in malis,//consenéscunt in malo.//[17]//Dátio Dei pérmanet iustis, et beneplácitum illíus//succéssus habébit in ætérnum.//[18]//Est qui locupletátur parce agéndo, et hæc est//pars mercédis illíus//[19]//in eo quod dicit: «Invéni réquiem mihi, et nunc manducábo//de bonis meis solus»;//[20]//et nescit quod tempus prætériet, et mors appropínquet, et//relínquet ómnia áliis et moriétur.///[21]//Sta in mandáto tuo et in illo conversáre et in ópere mandatórum tuórum//veterásce.//[22]//Ne miréris in opéribus peccatórum; confíde autem in Deo et mane in//labóre tuo.//[23]//Fácile est enim in óculis Dei súbito honestáre páuperem.//[24]//Benedíctio Dei in mercéde iusti contínuo, et in hora velóci succéssus illíus//fructíficat.//[25]//Ne dicas: «Quid est mihi opus? Et, quæ erunt mihi ex hoc bona?».//[26]//Ne dicas: «Suffíciens mihi sum et, quid ex hoc nunc pessimábor?».///[27]//In die bonórum ne ímmemor sis malórum et in die malórum ne ímmemor//sis bonórum,//[28]//quóniam fácile est coram Deo in die óbitus retribúere unicuíque//secúndum vias suas.//[29]//Malítia horæ obliviónem facit luxúriæ magnæ, et in fine//hóminis denudátio óperum illíus.//[30]//Ante mortem ne laudes hóminem quemquam,//quóniam in extrémis suis agnóscitur vir.
RESPONSORIUM
(Eccli 11, 19. 20; cf. Lc 12, 17. 18)
℟.//In eo quod dicit lócuples: Invéni réquiem mihi, et nunc manducábo de//bonis meis solus.
*//Nescit quod mors appropínquet et relínquet ómnia áliis et//moriétur.
℣.//Cógitat dives intra se: Déstruam hórrea mea et maióra ædificábo et illuc//congregábo bona mea.
*//Nescit quod mors appropínquet et relínquet ómnia áliis//et moriétur.
LECTIO ALTERA
E Régulis fúsius tractátis sancti Basílii Magni epíscopi
(Resp. 2, 1: PG 31, 908-910)
Insitam possidemus diligendi vim
Sane Dei diléctio non in doctrínæ præcéptis pósita est. Neque enim ab álio//didícimus luce gaudére, et vitam desideráre, neque paréntes dilígere aut//nutritóres. Sic ígitur, aut étiam multo magis, non in extérna disciplína situs est//Dei amor; sed simul atque cónstitit ánimal illud (hóminem dico), vis quædam//ratiónis in séminis modum ínsita nobis fuit, quæ intra se amándi facultátem//atque necessitúdinem cóntinet. Quam vim ubi schola divinórum præceptórum//excépit, eam excólere diligénter, et scite nutríre, atque Deo iuvánte ad//perfectiónem perdúcere consuévit.///Quam ob rem et nos stúdium vestrum tamquam scopo attingéndo//necessárium comprobántes, Deo largiénte, vobísque per preces vestras nos//adiuvántibus, scintíllam divíni amóris intra vos recónditam pro data nobis a//Spíritu Sancto facultáte, suscitáre conábimur.///Prius illud dicámus, nos ómnium mandatórum quæ a Deo nobis trádita sunt,//conficiendórum vim et facultátem ab eo in antecéssum accepísse, ut neque ægre//ferámus, perínde quasi ínsolens áliquid a nobis exigátur, neque efferámur,//tamquam qui áliquid ámplius quam quod datum est rependámus. Et cum his//víribus recte et apte útimur, vitam virtútibus ornátam pie tradúcimus; corrúpto//vero illárum usu, in vítium delábimur.///Atque hæc est vítii definítio, facultátum, quæ ad bonum perficiéndum nobis//a Deo datæ sunt, usus malus, et a Dómini præcéptis aliénus; quemádmodum//contra, virtútis, quam Deus requírit, usus earúndem ex bona consciéntia//proficíscens secúndum Dómini mandátum.///Quod cum ita sit, idem de caritáte dictúri sumus. Cum ígitur de diligéndo//Deo mandátum accepérimus, statim a prima nostra constitutióne ínsitam//possédimus diligéndi vim ac facultátem; neque eius rei demonstrátio ab extérnis//arguméntis pétitur, sed quivis ipse a seípso et in seípso illud edíscere potest.//Quippe bonas res ac pulchras naturáliter appétimus, quamquam ut primum áliud//álii vidétur pulchrum et bonum; itémque necessitúdine et propinquitáte//coniúnctum amámus licet indócti, et nostra sponte benéficos omni benevoléntia//compléctimur.///Ecquid, quæso, divína pulchritúdine admirabílius? Quæ cogitátio//magnificéntia Dei grátior est et suávior? Quale ánimi desidérium tam véhemens//est et violéntum, quam illud quod a Deo ingenerátur ánimæ vítio omni purgátæ,//et dicénti ex vero afféctu://*Vulneráta caritátis ego sum?//Ineffábiles omníno sunt//et inenarrábiles divínæ pulchritúdinis fulgóres.
RESPONSORIUM
(Ps 17 (18), 2 b-3 b)
℟.//Díligam te, Dómine, fortitúdo mea.
*//Dómine, firmaméntum meum et//refúgium meum et liberátor meus.
℣.//Deus meus adiútor meus et sperábo in eum.
*//Dómine, firmaméntum//meum et refúgium meum et liberátor meus.
Oratio
Vota, quǽsumus, Dómine, supplicántis pópuli cælésti pietáte proséquere, ut//et quæ agénda sunt vídeant et ad implénda quæ víderint convaléscant. Per//Dóminum.
FERIA IV HEBDOMADÆ I
Ad Officium lectionis
LECTIO PRIOR
De libro Ecclesiástici
24, 1 b-33
Sapientia in creatione et in historia Israel
[1b]//Sapiéntia laudábit ánimam suam et in Deo honorábitur et in médio pópuli//sui gloriábitur//[2]//et in ecclésia Altíssimi apériet os suum et in conspéctu virtútis//illíus gloriábitur//[3]//et in médio pópuli sui exaltábitur et in plenitúdine sancta//admirábitur//[4]//et in multitúdine electórum habébit laudem et inter benedíctos//benedicétur dicens:///[5]//«Ego ex ore Altíssimi prodívi, primogénita ante omnem creatúram.//[6]//Ego//feci in cælis, ut orirétur lumen indefíciens, et sicut nébula texi omnem terram.//[7]//Ego in altíssimis habitávi, et thronus meus in colúmna nubis.///[8]//Gyrum cæli circuívi sola et in profúndum abýssi ambulávi,//[9]//in flúctibus//maris et in omni terra steti//[10]//et in omni pópulo et in omni gente primátum hábui//[11]//et ómnium excelléntium et humílium corda virtúte calcávi. In his ómnibus//réquiem quæsívi: cuius in hereditáte morábor?//[12]//Tunc præcépit et dixit mihi//Creátor ómnium et, qui creávit me, quiétem dedit tabernáculo meo//[13]//et dixit//mihi: “In Iacob inhábita et in Israel hereditáre et in eléctis meis mitte radíces”.///[14]//Ab inítio ante sǽcula creáta sum et usque ad futúrum sǽculum non//désinam.//[15]//Et in tabernáculo sancto coram ipso ministrávi, et sic in Sion firmáta//sum et in civitáte simíliter dilécta requiévi, et in Ierúsalem potéstas mea.//[16]//Et//radicávi in pópulo honorificáto et in parte Dómini, in hereditáte illíus, et in//plenitúdine sanctórum deténtio mea.///[17]//Quasi cedrus exaltáta sum in Líbano et quasi cupréssus in móntibus//Hermon.//[18]//Quasi palma exaltáta sum in Engáddi et quasi plantátio rosæ in//Iéricho.//[19]//Quasi olíva speciósa in campis et quasi plátanus exaltáta sum iuxta//aquam in platéis.//[20]//Sicut cinnamómum et bálsamum aromatízans odórem dedi;//quasi myrrha elécta dedi suavitátem odóris.//[21]//Et quasi storax et gálbanus et//úngula et gutta et quasi líbani vapor in tabernáculo.///[22]//Ego quasi terebínthus exténdi ramos meos, et rami mei rami honóris et//grátiæ.//[23]//Ego quasi vitis germinávi grátiam, et flores mei fructus honóris et//honestátis.//[24]//Ego mater pulchræ dilectiónis et timóris et agnitiónis et sanctæ spei.//[25]//In me grátia omnis viæ et veritátis, in me omnis spes vitæ et virtútis.///[26]//Transíte ad me, omnes qui concupíscitis me, et a generatiónibus meis//implémini.//[27]//Doctrína enim mea super mel dulcis et heréditas mea super mel et//favum;//[28]//memória mea in generatiónes sæculórum.//[29]//Qui edunt me, adhuc//esúrient; et, qui bibunt me, adhuc sítient.//[30]//Qui audit me, non confundétur; et, qui//operántur in me, non peccábunt://[31]//qui elúcidant me, vitam ætérnam habébunt».///[32]//Hæc ómnia liber testaménti Altíssimi,//[33]//lex, quam mandávit nobis Móyses,//heréditas dómui Iacob.
RESPONSORIUM
(Io 14, 6; Eccli 24, 14)
℟.//Ego sum via et véritas et vita.
*//Nemo venit ad Patrem nisi per me.
℣.//Ego sapiéntia ab inítio et ante sǽcula creáta sum et usque ad futúrum//sǽculum non désinam.
*//Nemo venit ad Patrem nisi per me.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 4, 6, 3. 5. 6. 7: SCh 100, 442. 446. 448-454)
Agnitio Patris est Filii manifestatio
Neque Patrem cognóscere quis potest sine Verbo Dei, hoc est, nisi Fílio//revelánte, neque Fílium, sine Patris beneplácito. Bonum autem plácitum Patris//Fílius pérficit: mittit enim Pater, míttitur autem et venit Fílius. Et Patrem quidem//invisíbilem et indeterminábilem, quantum ad nos est, cognóscit suum ipsíus//Verbum, et cum sit inenarrábilis, ipse enárrat eum nobis; rursus autem Verbum//suum solus cognóscit Pater; utráque autem hæc sic se habére manifestávit//Dóminus. Et propter hoc Fílius revélat agnitiónem Patris per suam//manifestatiónem. Agnítio enim Patris est Fílii manifestátio: ómnia enim per//Verbum manifestántur.///Et ad hoc Fílium revelávit Pater, ut per eum ómnibus manifestétur, et eos//quidem qui credunt ei, iuste in incorruptélam et in ætérnum refrigérium recípiat//(crédere autem ei, est fácere eius voluntátem).///Etenim per ipsam condiciónem revélat Verbum conditórem Deum, et per//mundum fabricatórem mundi Dóminum, et per plasma eum qui plasmáverit//artíficem, et per Fílium eum Patrem qui generáverit Fílium; et hæc omnes//simíliter quidem colloquúntur, non autem simíliter credunt. Sed per legem et//prophétas simíliter Verbum et semetípsum et Patrem prædicábat; et audívit//quidem univérsus pópulus simíliter, non simíliter autem omnes credidérunt. Et//per ipsum Verbum visíbile et palpábile factum Pater ostendebátur, etiámsi non//omnes simíliter credébant ei; sed omnes vidérunt in Fílio Patrem: invisíbile//étenim Fílii Pater, visíbile autem Patris Fílius.///Omnia autem Fílius adminístrans Patri pérficit ab inítio usque ad finem, et//sine illo nemo potest cognóscere Deum. Agnítio enim Patris, Fílius; agnítio//autem Fílii in Patre, et per Fílium reveláta; et propter hoc Dóminus dicébat://*Nemo cognóscit Fílium, nisi Pater; neque Patrem, nisi Fílius, et quibuscúmque//*Fílius reveláverit.//«Reveláverit» enim, non solum in futúrum dictum est, quasi//tunc incéperit Verbum manifestáre Patrem, cum de María natus; sed commúniter//per totum tempus pósitum est. Ab inítio enim assístens Fílius suo plásmati,//revélat ómnibus Patrem, quibus vult et quando vult et quemádmodum vult Pater://et propter hoc in ómnibus et per ómnia unus Deus Pater, et unum Verbum, Fílius,//et unus Spíritus, et una salus ómnibus credéntibus in eum.
RESPONSORIUM
(Io 1, 18; Mt 11, 27 b)
℟.//Deum nemo vidit umquam;
*//Unigénitus Fílius, qui est in sinu Patris, ipse//enarrávit.
℣.//Nemo Patrem novit nisi Fílius et cui volúerit Fílius reveláre.
*//Unigénitus//Fílius, qui est in sinu Patris, ipse enarrávit.
Oratio
Vota, quǽsumus, Dómine, supplicántis pópuli cælésti pietáte proséquere, ut//et quæ agénda sunt vídeant et ad implénda quæ víderint convaléscant. Per//Dóminum.
FERIA V HEBDOMADÆ I
Ad Officium lectionis
LECTIO PRIOR
De libro Ecclesiástici
42, 15 — 43, 13
Laus divina in creatione
[42,15]//Memor ero óperum Dómini et, quæ vidi, annuntiábo: in sermónibus//Dómini ópera eius, et factum est in voluntáte sua iudícium.//[16]//Sol illúminans per//ómnia respéxit, et glória Dómini plenum est opus eius.//[17]//Non valent sancti//Dómini enarráre ómnia mirabília eius. Confirmávit Dóminus exércitus suos//stabilíri coram glória sua.///[18]//Abýssum et cor hóminum investigávit et in astútia eórum excogitávit.//[19]//Cognóvit enim Dóminus omnem sciéntiam et inspéxit in signum ævi//annúntians, quæ præteriérunt et quæ superventúra sunt, et revélans vestígia//occultórum.//[20]//Non prǽterit illum omnis cogitátus, et non abscóndit se ab eo ullus//sermo.///[21]//Magnália sapiéntiæ suæ ordinávit, únicus est ante sǽculum et usque in//sǽculum; neque augétur//[22]//neque minúitur et non eget alicúius consílio.//[23]//Quam//desiderabília ómnia ópera eius, et tamquam scintílla spectátu!//[24]//Omnia hæc//vivunt et manent in sǽculum, et in omni necessitáte ómnia obáudiunt ei;//[25]//ómnia//duplícia, unum contra unum, et non fecit quidquam defíciens.//[26]//Alterum alteríus//confírmat bonum; et quis satiábitur videns glóriam eius?///[43,1]//Glória altitúdinis firmaméntum puritátis, spécies cæli in visióne glóriæ.//[2]//Sol in apparitióne annúntians in procéssu: vas admirábile, opus Excélsi.//[3]//In//meridiáno suo exúrit terram, et in conspéctu ardóris eius quis póterit sustinére?//Fornácem véntilans in opéribus ardóris triplíciter,//[4]//sol exúrens montes, vapóres//ígneos exsúfflans, et refúlgens rádiis suis obcǽcat óculos.//[5]//Magnus Dóminus,//qui fecit illum et sermónibus eius festinávit iter.///[6]//Et luna stat in tempus suum, in ostensiónem témporis et signum ævi.//[7]//A luna//signum diéi festi; lumináre, quod minúitur in consummatióne.//[8]//Mensis//secúndum nomen eius est, crescens mirabíliter in consummatióne.//[9]//Vas//castrórum in excélsis, in firmaménto cæli respléndens glorióse.///[10]//Spécies cæli glória stellárum, mundum illúminans in excélsis Dómini.//[11]//In//verbis Sancti stabunt iuxta præcéptum et non defícient in vigíliis suis.///[12]//Vide arcum et bénedic eum, qui fecit illum; valde speciósus est in splendóre//suo.//[13]//Gyrávit cælum in circúitu glóriæ suæ, manus Excélsi tetendérunt illum.
RESPONSORIUM
(Ap 4, 11; Est 4, 17 d. 17 c)
℟.//Dignus es, Dómine Deus noster, accípere glóriam et honórem et//virtútem,
*//Quia tu creásti ómnia et propter voluntátem tuam erant et creáta sunt.
℣.//Tu fecísti cælum et terram et quidquid mirábile cæli ámbitu continétur;//Dóminus ómnium es.
*//Quia tu creásti ómnia et propter voluntátem tuam erant et//creáta sunt.
LECTIO ALTERA
Ex Oratióne sancti Athanásii epíscopi Contra gentes
(Nn. 40-42: PG 25, 79-83)
Verbum Patris omnia ornat, disponit et continet
Sanctíssimus et rebus ómnibus creátis longe excelléntior Christi Pater,//tamquam óptimus gubernátor própria sapiéntia et próprio Verbo, Dómino nostro//et servatóre Christo, ómnia ubíque salutáriter gubérnat, dispénsat et facit, prout//rectum esse víderit. Rectum est autem illa esse ut facta sunt et fíeri conspícimus,//quóniam id ita ipse vult, quod sane nemo negáverit. Nam si rerum creatárum//motus absque ratióne fíeret temeréque mundus volverétur, iure mérito nulla fides//dictis esset adhibénda. Sed si ratióne, sapiéntia et sciéntia cónditus atque omni//ornátu instrúctus est, necésse est huius auctórem et exornatórem non álium esse//quam Verbum Dei.///Ipsíus boni et Dei rerum universárum vivéntem et efficácem Deum dico, qui//per se est Verbum, qui idem ab ómnibus creátis divérsus est propriúmque et//solum boni Patris est Verbum, cuius providéntia totus hic mundus, quem et//cóndidit, illuminátur. Ipse enim qui boni Patris bonum Verbum est, rerum//ómnium órdinem dispósuit, contrária cum contráriis coniúnxit unúmque//concéntum ex his compósuit. Unus et unigénitus Deus est, qui ex Patre velut ex//bono fonte bonus procédens, ómnia ornat, dispónit et cóntinet.///Ille ergo qui suo et ætérno Verbo ómnia fecit et rebus creátis natúram dedit,//eas suápte natúra ferri et agitári sínere nóluit, ne forte in níhilum reverteréntur;//sed ut bonus suo Verbo, quod ipsum quoque Deus est, univérsam natúram//gubérnat et susténtat, ut Verbi ductu providentiáque et administratióne//illumináta, firma consístere et manére possit, quippe quæ Verbi Patris, quod vere//est, fiat ipsa párticeps et ab eo ut sit adiuvétur, ne scílicet esse désinat, quod//útique fíeret, nisi a Verbo conservarétur, quod ipsum//*est imágo Dei invisíbilis,//*primogénitus omnis creatúræ;//quóniam per ipsum et in ipso consístunt ómnia,//cum ea quæ vidéntur, tum quæ non vidéntur, idémque est caput Ecclésiæ, ut in//sanctis lítteris veritátis minístri docent.///Hoc ergo omnípotens et sanctíssimum Patris Verbum res univérsas//pervádens, ac suas vires ubíque éxplicans omniáque visibília et invisibília//illúminans, ea in seípso cóntinet et constríngit, ita ut nihil sua poténtia vácuum//relínquat, sed ómnibus et per ómnia, singulísque speciátim, et generátim cunctis//simul vitam impertiátur et consérvet.
RESPONSORIUM
(Cf. Prov 8, 22-30)
℟.//In princípio Deus ántequam terram fáceret, priúsquam abýssos//constitúeret, priúsquam prodúceret fontes aquárum,
*//Antequam montes//collocaréntur, ante omnes colles generávit me Dóminus.
℣.//Quando præparábat cælos, áderam, cum eo cuncta compónens.
*//Antequam montes collocaréntur, ante omnes colles generávit me Dóminus.
Oratio
Vota, quǽsumus, Dómine, supplicántis pópuli cælésti pietáte proséquere, ut//et quæ agénda sunt vídeant et ad implénda quæ víderint convaléscant. Per//Dóminum.
FERIA VI HEBDOMADÆ I
Ad Officium lectionis
LECTIO PRIOR
De libro Ecclesiástici
43, 14-37
Laus divina in creatione
[14]//Império suo [Excélsus] accelerávit nivem et próperat coruscatiónes iudícii//sui.//[15]//Proptérea apérti sunt thesáuri, et evolavérunt nébulæ sicut aves.//[16]//In//magnitúdine sua firmávit nubes, et confrácti sunt lápides grándinis. Vox tonítrui//eius tremefácit terram,//[17]//in conspéctu eius commovebúntur montes. In voluntáte//eius aspirábit notus,//[18]//tempéstas aquilónis et congregátio spíritus.//[19]//Et, sicut aves//deponéntes ad sedéndum, aspérgit nivem, et, sicut locústa demérgens, descénsus//eius://[20]//pulchritúdinem candóris eius admirábitur óculus, et super imbrem eius//expavéscet cor.///[21]//Gelu sicut salem effúndet super terram, et, dum geláverit, fit tamquam//cacúmina tríbuli.//[22]//Frígidus ventus áquilo flabit, et gelábit crystállus super//aquam; super omnem congregatiónem aquárum requiéscet, et sicut loríca índuet//se aqua.//[23]//Devorábit montes et exúret desértum, et exstínguet víridem sicut ignis.///[24]//Medicína ómnium in festinatióne nébulæ, et ros óbvians ab ardóre//hilaréscet.//[25]//Cogitatióne sua placávit abýssum, et plantávit in illa ínsulas.///[26]//Qui návigant mare, enárrant perícula eius, et audiéntes áuribus nostris//admirámur.//[27]//Illic præclára ópera et mirabília, vária bestiárum génera et ómnium//pécorum et creatúra belluárum.///[28]//Propter ipsum iter prósperat ángelus eius, et in sermóne eius compósita sunt//ómnia.//[29]//Multa dicémus et deficiémus verbis; consummátio autem sermónum://«Ipse est ómnia!».//[30]//Glorificántes ad quid valébimus? Ipse enim Magnus super//ómnia ópera sua.//[31]//Terríbilis Dóminus et magnus veheménter et mirábilis//poténtia ipsíus.///[32]//Glorificántes Dóminum exaltáte, quantumcúmque potuéritis; supervalébit//enim adhuc, et admirábilis magnificéntia eius//[(33)]////[34]//Exaltántes eum replémini//virtúte; ne laborétis, non enim perveniétis usquam.///[35]//Quis vidit eum et enarrábit? Et quis magnificábit eum sicut est?//[36]//Multa//abscóndita sunt maióra his; pauca enim vídimus óperum eius.//[37]//Omnia autem//Dóminus fecit et pie agéntibus dedit sapiéntiam.
RESPONSORIUM
(Cf. Eccli 43, 29. 30)
℟.//Glorificántes Deum, multa dicémus et deficiémus verbis;
*//Consummátio//autem sermónum: «Ipse est ómnia!».
℣.//Glorificántes ad quid valébimus? Ipse enim Magnus super ómnia ópera//sua.
*//Consummátio autem sermónum: «Ipse est ómnia!».
LECTIO ALTERA
Ex Oratióne sancti Athanásii epíscopi Contra gentes
(Nn. 42-43: PG 25, 83-87)
Omnia vere divinum concentum per Verbum componunt
Nihil est rerum ómnium quæ sunt et fiunt, quod non in ipso et per ipsum//factum sit et consístat, uti étiam vir theólogus his verbis docet://*In princípio erat//*Verbum, et Verbum erat apud Deum, et Deus erat Verbum. Omnia per ipsum//*facta sunt, et sine ipso factum est nihil.///Quemádmodum enim músicus lyra ad concéntum accommodáta,//gravibúsque cum acútis et médiis cum áliis arte temperátis unum éfficit//concéntum; ita quoque Dei Sapiéntia univérsum mundum véluti lyram tenens,//resque aérias cum terrénis et cæléstes cum aériis coniúngens, omniáque cum//síngulis conéctens, et suo nutu ac voluntáte circumdúcens, unum mundum//unúmque mundi órdinem pulchre et concínne ádmodum éfficit ipsúmque ínterim//Dei Verbum apud Patrem manet immóbile, dum ómnia, prout Patri visum fúerit,//suæ natúræ constántia movet. Omnia dénique pro sua natúra illo dante vivunt et//consístunt admirabilémque ac vere divínum concéntum per ipsum compónunt.///Ut vero res tanta, imágine áliqua intéllegi possit, age: numerósi alicúius chori//exémplum adducámus. Itaque quemádmodum in choro ex váriis homínibus,//púeris, muliéribus, sénibus et adulescéntibus compósito, uno prǽside moderánte,//sínguli pro sua natúra et facultáte cantant, vir ut vir, puer ut puer, senex ut senex,//aduléscens ut aduléscens, omnes tamen unum concéntum effíciunt, vel//quemádmodum nostra ánima eódem témpore nostros sensus pro cuiúsque//efficacitáte movet, ádeo ut præsénte re áliqua omnes simul moveántur oculúsque//vídeat, auris áudiat, manus tangat, odorátus olfáciat, gustet gustátus aliáque//córporis membra sæpe étiam agant, verbi grátia, pedes ámbulent, ita profécto//rem quoque se habére in univérsa rerum natúra, licet ténue ádmodum sit//exémplum, altióre tamen intellegéntia est percipiéndum.///Nimírum uno ictu Dei Verbi nutus, ómnia simul administrántur, ádeo ut, quæ//rerum singulárum própria sunt, ea a síngulis fiant et ab ómnibus simul unus ordo//perficiátur.
RESPONSORIUM
(Tob 12, 6 b)
℟.//Deum benedícite et illi confitémini coram ómnibus vivéntibus, quæ fecit//nobíscum bona,
*//Ut benedicátis et decantétis nómini eius.
℣.//Sermónes Dei honorífice osténdite et ne cunctémini confitéri illi.
*//Ut//benedicátis et decantétis nómini eius.
Oratio
Vota, quǽsumus, Dómine, supplicántis pópuli cælésti pietáte proséquere, ut//et quæ agénda sunt vídeant et ad implénda quæ víderint convaléscant. Per//Dóminum.
SABBATO HEBDOMADÆ I
Ad Officium lectionis
LECTIO PRIOR
De libro Ecclesiástici
44, 1 b-2. 16 — 45, 6
Laus Patrum: ab Henoch ad Moysen
[44,1b]//Laudémus viros gloriósos et paréntes nostros in generatióne sua.//[2]//Multam//glóriam fecit Dóminus, magnificéntiam suam a sǽculo.///[16]//Henoch plácuit Deo et translátus est in paradísum, ut det géntibus//pæniténtiam.///[17]//Noe invéntus est perféctus iustus, et in témpore iracúndiæ factus est//reconciliátio;//[18]//propter eum dimíssum est réliquum terræ, cum factum est//dilúvium://[19]//testaménta sǽculi pósita sunt apud illum, ne deléri posset dilúvio//omnis caro.///[20]//Abraham magnus pater multitúdinis géntium, et non est invénta mácula in//glória eius; qui conservávit legem Excélsi et fuit in testaménto cum illo.//[21]//In//carne eius stare fecit testaméntum, et in tentatióne invéntus est fidélis.//[22]//Ideo iure//iurándo státuit illi benedíci gentes in sémine eius, créscere illum quasi terræ//cúmulum//[23]//et ut stellas exaltáre semen eius et hereditáre illos a mari usque ad//mare et a Flúmine usque ad términos terræ.///[24]//Et in Isaac eódem modo státuit propter Abraham patrem eius.//[25]//Benedictiónem ómnium géntium dedit illi Dóminus et testaméntum confirmávit//super caput Iacob.//[26]//Agnóvit eum in benedictiónibus suis et dedit illi hereditátem//et divísit illi partem in tríbubus duódecim.///[27]//Et edúxit ex illo hóminem misericórdiæ inveniéntem grátiam in óculis//omnis carnis,//[45,1]//diléctum a Deo et homínibus Móysen, cuius memória in//benedictióne est.//[2]//Símilem illum fecit in glória sanctórum et magnificávit eum in//timóre inimicórum et in verbis suis signa accelerávit.//[3]//Glorificávit illum in//conspéctu regum et ius dedit illi ad pópulum suum et osténdit illi glóriam suam.//[4]//In fide et lenitáte ipsíus sanctum fecit illum et elégit eum ex omni carne.//[5]//Audítam fecit illi vocem suam et indúxit illum in nubem;//[6]//et dedit illi coram//præcépta et legem vitæ et disciplínæ, docére Iacob testaméntum suum et iudícia//sua Israel.
RESPONSORIUM
(Cf. Deut 6, 3 a; 7, 9; 6, 5)
℟.//Audi, Israel, et obsérva, ut fácias quæ præcépit tibi Dóminus;
*//Et scies//quia ipse est Deus fortis et fidélis, custódiens pactum et misericórdiam//diligéntibus se.
℣.//Díliges Dóminum Deum tuum ex toto corde tuo et ex tota ánima tua et ex//tota fortitúdine tua.
*//Et scies quia ipse est Deus fortis et fidélis, custódiens//pactum et misericórdiam diligéntibus se.
LECTIO ALTERA
Ex Epístola sancti Cleméntis papæ Primi ad Corínthios
(Nn. 31-33: Funk 1, 99-103)
Per fidem Deus ab initio omnes iustificavit
Benedictióni Dei fírmiter adhæreámus et quænam sint benedictiónis viæ,//videámus. Animo repetámus quæ ab inítio facta sunt. Cuius grátia Abraham//pater noster benedíctus fuit? Nonne, quia iustítiam et veritátem per fidem//operátus est? Isaac cum confidéntia, futúrum cognóscens, libénter oblátus est//sacrifícium. Iacob in humilitáte ob fratrem secéssit e terra sua et proféctus est ad//Laban et servívit; et data sunt ei duódecim sceptra Israel.///Quod si quis ánimo sincéro singulátim perpénderit, donórum, quæ ab eo//tribúta sunt, magnificéntiam intélleget. Ab illo enim orti sunt sacerdótes omnes//et levítæ, qui altári Dei insérviunt; ab illo Dóminus Iesus secúndum carnem; ab//illo reges, príncipes et duces per famíliam Iudæ. Nec réliquæ eius tribus in parvo//honóre sunt, promitténte scílicet Dómino://*Erit semen tuum tamquam stellæ cæli.//Ii ergo omnes glóriam et amplitúdinem consecúti sunt, non per seípsos aut ópera//sua aut iustas actiónes, quas fecérunt, sed per voluntátem eius. Et nos ígitur, ex//voluntáte eius in Christo Iesu vocáti, non per nosípsos iustificámur neque per//sapiéntiam nostram aut intellegéntiam aut pietátem aut ópera, quæ in cordis//sanctitáte operáti sumus, sed per fidem, per quam omnípotens Deus ab inítio//omnes iustificávit; cui sit glória in sǽcula sæculórum. Amen.///Quid ígitur faciémus, fratres? Cessábimus a bonis opéribus et caritátem//derelinquémus? Neútiquam hoc apud nos fíeri permíttat Dóminus, sed cum//diligéntia et ánimi alacritáte omne opus bonum perágere festinémus. Ipse enim//ópifex et Dóminus ómnium in opéribus suis exsúltat. Cælos enim supréma sua et//máxima poténtia stabilívit illósque incomprehensíbili sua sapiéntia ornávit;//terram étiam ab aqua, quæ illam ambit, separávit et super immóbile própriæ//voluntátis fundaméntum firmávit; et animália, quæ in illa versántur, iussu suo//præcépit esse; mare étiam et, quæ in illo vivunt, animália, cum prius parásset,//poténtia sua inclúsit.///Ad hæc ómnia ánimal excellentíssimum et intelléctus dignitáte celsíssimum,//hóminem, imáginis suæ charactérem, sacris et intaminátis mánibus formávit. Sic//enim dicit Deus://*Faciámus hóminem ad imáginem et similitúdinem nostram; et//*creávit Deus hóminem, másculum et féminam creávit eos.//Hæc ígitur ómnia cum//perfecísset, laudávit ea et benedíxit dixítque://*Créscite et multiplicámini.//Videámus iustos omnes bonis opéribus ornátos fuísse, ipsum étiam Dóminum//opéribus se ornántem gavísum esse. Habéntes ígitur hoc exémplar, ad//voluntátem eius ímpigre accedámus, totis nostris víribus opus iustítiæ operémur.
RESPONSORIUM
(Cf. Dan 9, 4 b; Rom 8, 28)
℟.//Dóminus Deus ipse est Deus fortis et fidélis, custódiens pactum et//misericórdiam diligéntibus se
*//Et iis qui custódiunt præcépta eius.
℣.//Diligéntibus Deum ómnia cooperántur in bonum.
*//Et iis qui custódiunt//præcépta eius.
Oratio
Vota, quǽsumus, Dómine, supplicántis pópuli cælésti pietáte proséquere, ut//et quæ agénda sunt vídeant et ad implénda quæ víderint convaléscant. Per//Dóminum.
DOMINICA
Ad Officium lectionis
LECTIO PRIOR
Incipit liber Deuteronómii
1, 1. 6-18
Ultimi sermones Moysis in Moab
[1]//Hæc sunt verba, quæ locútus est Móyses ad omnem Israel trans Iordánem in//solitúdine, in Araba contra Suph, inter Pharan et Thophel et Laban et Aseroth et//Dízahab://[6]//«Dóminus Deus noster locútus est ad nos in Horeb dicens: “Súfficit//vobis quod in hoc monte mansístis;//[7]//convertímini et proficiscímini et veníte ad//montem Amorræórum et ad omnes vicínos eius: in Araba atque montánis et in//Sephéla et in Nageb et iuxta litus maris, in terram Chananæórum et in Líbanum//usque ad flumen magnum Euphráten.//[8]//En, inquit, trádidi vobis terram://ingredímini et possidéte eam, super qua iurávit Dóminus pátribus vestris//Abraham, Isaac et Iacob ut daret illam eis et sémini eórum post eos”.///[9]//Dixíque vobis illo in témpore: Non possum solus sustinére vos;//[10]//Dóminus//Deus vester multiplicávit vos, et estis hódie sicut stellæ cæli plúrimi.//[11]//Dóminus,//Deus patrum vestrórum, addat ad hunc númerum multa mília et benedícat vobis,//sicut locútus est vobis.//[12]//Non váleo solus vestra negótia sustinére et pondus ac//iúrgia;//[13]//date vobis viros sapiéntes et gnaros et quorum conversátio sit probáta in//tríbubus vestris, ut ponam eos vobis príncipes.//[14]//Tunc respondístis mihi: “Bona//res est, quam vis fácere”.//[15]//Tulíque príncipes de tríbubus vestris viros sapiéntes et//probátos et constítui eos príncipes super vos: tribúnos et centuriónes et//quinquagenários ac decános et præféctos óperum pro tríbubus vestris.//[16]//Præcepíque iudícibus vestris in témpore illo: Audíte causam fratrum vestrórum//et, quod iustum est, iudicáte, sive civis sit ille sive peregrínus.//[17]//Non accipiétis//persónam in iudício; ita parvum audiétis ut magnum, nec timébitis cuiúsquam//persónam, quia Dei iudícium est. Quod si diffícile vobis áliquid visum fúerit,//reférte ad me, et ego áudiam.//[18]//Præcepíque vobis in témpore illo ómnia, quæ//fácere deberétis».
RESPONSORIUM
(Deut 10, 17; 1, 17 b)
℟.//Dóminus Deus vester ipse est Deus deórum, Deus magnus et potens et//terríbilis,
*//Qui persónam non áccipit nec múnera.
℣.//Parvum audiétis ut magnum, nec timébitis cuiúsquam persónam, quia Dei//iudícium est.
*//Qui persónam non áccipit nec múnera.
LECTIO ALTERA
Ex Epístola sancti Ignátii Antiochéni epíscopi et mártyris ad Ephésios
(Nn. 2, 2 — 5, 2: Funk 1, 175-177)
In concordia unitatis
Decet vos ómnibus modis glorificáre Iesum Christum, qui glorificávit vos, ut//in obœdiéntia una perfécti, subiécti epíscopo et presbytério, per ómnia//sanctificáti sitis.///Non præcípio vobis, quasi sim áliquis. Etiámsi enim vinctus sum propter//nomen Christi, nondum tamen perféctus sum in Iesu Christo. Nunc enim incípio//discípulus esse et álloquor vos ut condiscípulos meos. Nam oportébat me a vobis//confirmári fide, admonitióne, patiéntia, æquanimitáte. At cum cáritas non sinat//me tacére de vobis, proptérea antevérti vos admonére, ut uniámini in senténtia//Dei. Etenim Iesus Christus, inseparábilis nostra vita, senténtia Patris est, ut et//epíscopi, per tractus terræ constitúti, in senténtia Iesu Christi sunt.///Unde decet vos in epíscopi senténtiam concúrrere, quod et fácitis. Nam//memorábile vestrum presbytérium, dignum Deo, ita coaptátum est epíscopo ut//chordæ cítharæ. Propter hoc in consénsu vestro et concórdi caritáte Iesus//Christus cánitur. Sed et vos sínguli chorus estóte, ut cónsoni per concórdiam,//melos Dei recipiéntes in unitáte, cantétis voce una per Iesum Christum Patri, quo//et vos áudiat et agnóscat ex iis, quæ bene operámini, membra esse vos Fílii//ipsíus. Utile ítaque est in immaculáta unitáte vos esse, ut et semper participétis//Deo.///Si enim ego brevi témporis spátio talem consuetúdinem contráxi cum//epíscopo vestro, quæ non humána, sed spiritális est, quanto vos beatióres iúdico,//qui ita estis coniúncti ei sícuti Ecclésia Iesu Christo et sicut Iesus Christus Patri,//ut ómnia per unitátem conséntiant? Nemo erret: nisi quis intra altáre sit, privátur//pane Dei. Si enim uníus atque alteríus precátio tantam vim habet, quanto magis//illa, quæ epíscopi est et totíus Ecclésiæ?
RESPONSORIUM
(Eph 4, 1. 3-4)
℟.//Obsecro vos ego vinctus in Dómino, ut digne ambulétis vocatióne, qua//vocáti estis,
*//Sollíciti serváre unitátem spíritus in vínculo pacis.
℣.//Unum corpus et unus Spíritus, sicut et vocáti estis in una spe vocatiónis//vestræ.
*//Sollíciti serváre unitátem spíritus in vínculo pacis.
Oratio
Omnípotens sempitérne Deus, qui cæléstia simul et terréna moderáris,//supplicatiónes pópuli tui cleménter exáudi et pacem tuam nostris concéde//tempóribus. Per Dóminum.
FERIA II HEBDOMADÆ II
Ad Officium lectionis
LECTIO PRIOR
De libro Deuteronómii
4, 1-8. 32-40
Oratio Moysis ad populum
In diébus illis: Locútus est Móyses pópulo dicens:///[1]//«Nunc, Israel, audi præcépta et iudícia, quæ ego dóceo vos, ut faciéntes ea//vivátis et ingrediéntes possideátis terram, quam Dóminus, Deus patrum//vestrórum, datúrus est vobis.//[2]//Non addétis ad verbum, quod vobis loquor, neque//auferétis ex eo; custodíte mandáta Dómini Dei vestri, quæ ego præcípio vobis.//[3]//Oculi vestri vidérunt ómnia, quæ fecit Dóminus contra Baálphegor, quómodo//contríverit omnes cultóres eius de médio vestri;//[4]//vos autem, qui adhærétis//Dómino Deo vestro, vívitis univérsi usque in præséntem diem.//[5]//En dócui vos//præcépta atque iudícia, sicut mandávit mihi Dóminus Deus meus, ut facerétis ea//in terra, quam possessúri estis,//[6]//et observarétis et implerétis ópere. Hæc est enim//vestra sapiéntia et intelléctus coram pópulis, ut audiéntes univérsa præcépta hæc//dicant: “En pópulus sápiens et intéllegens, gens magna hæc!”.//[7]//Quæ est enim//ália nátio tam grandis, quæ hábeat deos appropinquántes sibi, sicut Dóminus//Deus noster adest cunctis obsecratiónibus nostris?//[8]//Et quæ est ália gens sic//ínclita, ut hábeat præcépta iustáque iudícia, sicut est univérsa lex hæc, quam ego//propónam hódie ante óculos vestros?///[32]//Intérroga de diébus antíquis, qui fuérunt ante te ex die, quo creávit Deus//hóminem super terram, a summo cæli usque ad summum eius, si facta est//aliquándo huiuscémodi res magna, aut umquam cógnitum est,//[33]//num audívit//pópulus vocem Dei loquéntis de médio ignis, sicut tu audísti et vixísti?//[34]//Aut//tentávit Deus, ut ingrederétur et tólleret sibi gentem de médio natiónis per//tentatiónes, signa atque porténta, per pugnam et robústam manum extentúmque//bráchium et terróres magnos, iuxta ómnia, quæ fecit pro vobis Dóminus Deus//vester in Ægýpto, vidéntibus óculis tuis?//[35]//Tibi monstrátum est, ut scires//quóniam Dóminus ipse est Deus et non est álius præter eum.//[36]//De cælo te fecit//audíre vocem suam, ut docéret te, et in terra osténdit tibi ignem suum máximum;//et audísti verba illíus de médio ignis,//[37]//quia diléxit patres tuos et elégit semen//eórum post eos. Eduxítque te vultu suo in virtúte sua magna ex Ægýpto,//[38]//ut//expélleret natiónes maióres et fortióres te in intróitu tuo et introdúceret te//darétque tibi terram eárum in possessiónem, sicut cernis in præsénti die.///[39]//Scito ergo hódie et cogitáto in corde tuo quod Dóminus ipse sit Deus in//cælo sursum et in terra deórsum, et non sit álius.//[40]//Custódi præcépta eius atque//mandáta, quæ ego præcípio tibi hódie, ut bene sit tibi et fíliis tuis post te et//permáneas multo témpore super terram, quam Dóminus Deus tuus datúrus est//tibi».
RESPONSORIUM
(Cf. Deut 4, 1; 31, 19. 20; Ps 80 (81), 9)
℟.//Audi, Israel, præcépta Dómini et ea in corde tuo quasi in libro scribe;
*//Et//dabo tibi terram fluéntem lac et mel.
℣.//Audi, pópulus meus et contestábor te; Israel, útinam áudias me.
*//Et dabo//tibi terram fluéntem lac et mel.
LECTIO ALTERA
Ex Epístola sancti Ignátii Antiochéni epíscopi et mártyris ad Ephésios
(Nn. 13 — 18, 1: Funk 1, 183-187)
Habete fidem in Christum et caritatem
Date óperam, ut crebrióres congregémini ad grátias Deo agéndas et ad eum//laudándum. Quando enim crebri in eúndem locum convenítis, labefactántur vires//Sátanæ et concórdia vestræ fídei sólvitur exítium, quod ille infert. Nihil//præstántius pace est, qua abolétur omne bellum cæléstium et terrenórum.///Quorum nihil vos latet, si perfécte habuéritis in Iesum Christum fidem et//caritátem, quæ inítium vitæ et finis sunt: princípium quidem fides, finis vero//cáritas. Hæc autem duo in unum coeúntia Deus sunt, ómnia vero ália ad//probitátem pertinéntia consectánea sunt. Nullus fidem prófitens peccat, neque//caritátem póssidens odit.//*Manifésta est arbor ex fructu suo;//simíliter qui//profiténtur se Christi esse, ex iis, quæ fáciunt, cernéntur. Non enim nunc//professiónis opus est, sed si quis in virtúte fídei inveniátur usque ad finem.///Mélius est tacére et esse, quam loquéntem non esse. Bonum est docére, si,//qui dicit, fáciat. Unus ígitur doctor, qui//*dixit, et factum est;//sed et quæ silens//fecit, digna Patre sunt. Qui verbum Iesu póssidet, vere potest et siléntium ipsíus//audíre, ut perféctus sit, ut per ea, quæ lóquitur, operétur et per siléntium suum//cognoscátur. Nihil latet Dóminum, sed et arcána nostra prope ipsum sunt. Omnia//ítaque faciámus quasi ipso in nobis habitánte, ut illíus simus templa et ipse sit in//nobis Deus noster, qui et est et apparébit ante fáciem nostram, prout iuste//dilígimus ipsum.///*Ne errétis,//fratres mei. Familiárum perturbatóres//*regnum Dei non//*hereditábunt.//Si autem ii, qui secúndum carnem hæc operáti sunt, morte sunt//affécti; quanto magis, si quis fidem Dei prava doctrína corrúmpat, pro qua Iesus//Christus crucifíxus est? Talis, inquinátus factus, in ignem inexstinguíbilem ibit;//simíliter et qui audit ipsum.///Ob id Dóminus in cápite suo accépit unguéntum, ut Ecclésiæ spiret//incorruptiónem. Ne ungámini tætro odóre doctrínæ príncipis huius sǽculi, ne//captívos vos abdúcat a propósita vita. Cur vero non omnes prudéntes sumus,//accépta Dei cognitióne, quod est Iesus Christus? Quid fátue perímus, non//agnoscéntes donum, quod vere misit Dóminus?///Piáculum meus spíritus est crucis, quæ incrédulis scándalum, nobis vero//salus est et vita ætérna.
RESPONSORIUM
(Col 3, 17; 1 Cor 10, 31 b)
℟.//Omne quodcúmque fácitis in verbo aut in ópere,
*//Omnia in nómine//Dómini nostri Iesu Christi, grátias agéntes Deo et Patri per ipsum.
℣.//Omnia in glóriam Dei fácite.
*//Omnia in nómine Dómini nostri Iesu//Christi, grátias agéntes Deo et Patri per ipsum.
Oratio
Omnípotens sempitérne Deus, qui cæléstia simul et terréna moderáris,//supplicatiónes pópuli tui cleménter exáudi et pacem tuam nostris concéde//tempóribus. Per Dóminum.
FERIA III HEBDOMADÆ II
Ad Officium lectionis
LECTIO PRIOR
De libro Deuteronómii
6, 4-25
Lex dilectionis
In diébus illis: Locútus est Móyses pópulo dicens:///[4]//«Audi, Israel: Dóminus Deus noster Dóminus unus est.//[5]//Díliges Dóminum//Deum tuum ex toto corde tuo et ex tota ánima tua et ex tota fortitúdine tua.//[6]//Erúntque verba hæc, quæ ego præcípio tibi hódie, in corde tuo,//[7]//et inculcábis ea//fíliis tuis et loquéris ea sedens in domo tua et ámbulans in itínere, decúmbens//atque consúrgens;//[8]//et ligábis ea quasi signum in manu tua, erúntque quasi//appénsum quid inter óculos tuos,//[9]//scribésque ea in póstibus domus tuæ et in//portis tuis.///[10]//Cumque introdúxerit te Dóminus Deus tuus in terram, pro qua iurávit//pátribus tuis Abraham, Isaac et Iacob, ut daret tibi, civitátes magnas et óptimas,//quas non ædificásti,//[11]//domos plenas cunctárum opum, quas non implevísti,//cistérnas, quas non fodísti, vinéta et olivéta, quæ non plantásti, et coméderis et//saturátus fúeris,//[12]//cave diligénter, ne obliviscáris Dómini, qui edúxit te de terra//Ægýpti, de domo servitútis://[13]//Dóminum Deum tuum timébis et ipsi sérvies ac per//nomen illíus iurábis.///[14]//Non íbitis post deos aliénos, de diis géntium, quæ in circúitu vestro sunt,//[15]//quóniam Deus æmulátor Dóminus Deus tuus in médio tui; nequándo irascátur//furor Dómini Dei tui contra te et áuferat te de superfície terræ.//[16]//Non tentábitis//Dóminum Deum vestrum, sicut tentástis in Massa.//[17]//Custodíte mandáta Dómini//Dei vestri ac testimónia et præcépta, quæ præcépit tibi;//[18]//et fac, quod rectum est//et bonum in conspéctu Dómini, ut bene sit tibi, et ingréssus possídeas terram//óptimam, de qua iurávit Dóminus pátribus tuis,//[19]//ut deléret omnes inimícos tuos//coram te, sicut locútus est Dóminus.///[20]//Cumque interrogáverit te fílius tuus cras dicens: “Quid sibi volunt//testimónia hæc et præcépta atque iudícia, quæ præcépit Dóminus Deus noster//vobis?”,//[21]//dices ei: “Servi erámus pharaónis in Ægýpto, et edúxit nos Dóminus//de Ægýpto in manu forti//[22]//fecítque signa atque prodígia magna et péssima in//Ægýpto contra pharaónem et omnem domum illíus in conspéctu nostro;//[23]//et//edúxit nos inde, ut introdúctis daret terram, super qua iurávit pátribus nostris.//[24]//Præcepítque nobis Dóminus, ut faciámus ómnia præcépta hæc et timeámus//Dóminum Deum nostrum, et bene sit nobis cunctis diébus vitæ nostræ, sicut est//hódie.//[25]//Erítque iustítia nobis, si custodiérimus et fecérimus ómnia mandáta hæc//coram Dómino Deo nostro, sicut mandávit nobis”».
RESPONSORIUM
(Ps 18 (19), 8. 9 b; Rom 13, 8 b. 10 b)
℟.//Lex Dómini immaculáta, refíciens ánimam; testimónium Dómini fidéle,//sapiéntiam præstans párvulis.
*//Præcéptum Dómini lúcidum, illúminans óculos.
℣.//Qui díligit próximum, legem implévit; plenitúdo legis est diléctio.
*//Præcéptum Dómini lúcidum, illúminans óculos.
LECTIO ALTERA
Ex Epístola sancti Cleméntis papæ Primi ad Corínthios
(Nn. 49-50: Funk 1, 123-125)
Vinculum caritatis Dei quis potest enarrare?
Qui caritátem in Christo habet, exsequátur Christi mandáta. Vínculum//caritátis Dei quis potest enarráre? Quis pulchritúdinis eius magnificéntiam éloqui//valet? Altitúdo, ad quam évehit cáritas, inenarrábilis est. Cáritas nos Deo//agglútinat,//*cáritas peccatórum multitúdinem tegit,//cáritas ómnia sústinet, ómnia//patiénter tólerat; nihil sórdidum in caritáte, nihil supérbum; cáritas schisma non//habet, cáritas seditiónem non movet, cáritas ómnia in concórdia facit; in caritáte//omnes Dei elécti sunt perfécti, sine caritáte nihil Deo accéptum est. In caritáte//nos Dóminus sibi assúmpsit: propter caritátem, quam erga nos hábuit, Dóminus//noster Iesus Christus voluntáte divína sánguinem suum pro nobis trádidit et//carnem pro carne nostra et ánimam pro animábus nostris.///Vidétis, dilécti, quam magna et admiránda sit cáritas, et quod perféctio eius//néqueat enarrári. Quis est idóneus, ut in ipsa inveniátur, præter eos, quos Deus//dignos esse volúerit? Orémus ígitur et petámus ab illíus misericórdia, ut in//caritáte inveniámur sine propensióne áliqua humána, inculpáti. Generatiónes//omnes ab Adam usque in hodiérnum diem præteriérunt; qui vero per Dei grátiam//in caritáte sunt consummáti, locum piórum óbtinent et in visitatióne regni Christi//manifestabúntur. Scriptum enim est://*Ingredímini in cubícula páululum//*quantulumcúmque, donec ira mea et furor pertránseat; et recordábor diéi boni,//*et suscitábo vos e sepúlcris vestris.///Beáti sumus, dilécti, si præcépta Dómini in caritátis concórdia implevérimus,//ut per caritátem peccáta nostra nobis remittántur. Scriptum enim est://*Beáti,//*quorum remíssæ sunt iniquitátes et quorum tecta sunt peccáta. Beátus vir, cui//*Dóminus peccátum non imputábit, neque est in ore eius dolus.//Hæc beatitúdinis//prædicátio ad eos pértinet, qui per Iesum Christum Dóminum nostrum a Deo//sunt elécti; cui sit glória in sǽcula sæculórum. Amen.
RESPONSORIUM
(1 Io 4, 16. 7 a)
℟.//Nos, qui credídimus, cognóvimus caritátem, quam Deus habet in nobis.
*//Qui manet in caritáte, in Deo manet et Deus in eo.
℣.//Diligámus ínvicem, quóniam cáritas ex Deo est.
*//Qui manet in caritáte, in//Deo manet et Deus in eo.
Oratio
Omnípotens sempitérne Deus, qui cæléstia simul et terréna moderáris,//supplicatiónes pópuli tui cleménter exáudi et pacem tuam nostris concéde//tempóribus. Per Dóminum.
FERIA IV HEBDOMADÆ II
Ad Officium lectionis
LECTIO PRIOR
De libro Deuteronómii
7, 6-14; 8, 1-6
Israel, populus electus
In diébus illis: Locútus est Móyses pópulo dicens:///[7,6]//«Pópulus sanctus es Dómino Deo tuo. Te elégit Dóminus Deus tuus, ut sis//ei pópulus peculiáris de cunctis pópulis, qui sunt super terram.//[7]//Non quia cunctas//gentes número vincebátis, vobis iunctus est Dóminus et elégit vos, cum ómnibus//sitis pópulis paucióres,//[8]//sed quia diléxit vos Dóminus et custodívit iuraméntum,//quod iurávit pátribus vestris, edúxit vos in manu forti et redémit te de domo//servitútis, de manu pharaónis regis Ægýpti.//[9]//Et scies quia Dóminus Deus tuus//ipse est Deus, Deus fidélis, custódiens pactum et misericórdiam diligéntibus se//et his, qui custódiunt mandáta eius, in mille generatiónes//[10]//et reddens odiéntibus//se prótinus, ita ut dispérdat eos et ultra non dífferat, prótinus eis restítuens, quod//meréntur.//[11]//Custódi ergo mandáta et præcépta atque iudícia, quæ ego mando tibi//hódie, ut fácias.///[12]//Si audiéritis hæc iudícia et custodiéritis ea et fecéritis, custódiet et Dóminus//Deus tuus tibi pactum et misericórdiam, quam iurávit pátribus tuis,//[13]//et díliget te//et benedícet tibi ac multiplicábit te benedicétque frúctui ventris tui et frúctui//terræ tuæ, fruménto tuo atque vindémiæ, óleo et pártui armentórum et//increménto óvium tuárum super terram, pro qua iurávit pátribus tuis, ut daret//eam tibi.//[14]//Benedíctus eris præ ómnibus pópulis. Non erit apud te stérilis//utriúsque sexus, tam in homínibus quam in grégibus tuis.///[8,1]//Omne mandátum, quod ego præcípio tibi hódie, cave diligénter ut fácias, ut//possítis vívere et multiplicémini ingressíque possideátis terram, pro qua iurávit//Dóminus pátribus vestris.//[2]//Et recordáberis cuncti itíneris, per quod addúxit te//Dóminus Deus tuus his quadragínta annis per desértum, ut afflígeret te atque//tentáret, et nota fíerent, quæ in tuo ánimo versabántur, utrum custodíres mandáta//illíus an non.//[3]//Afflíxit te penúria et dedit tibi cibum manna, quem ignorábas tu et//patres tui, ut osténderet tibi quod non in solo pane vivat homo, sed in omni//verbo, quod egréditur de ore Dómini.//[4]//Vestiméntum tuum, quo operiebáris,//nequáquam defécit, et pes tuus non intúmuit his quadragínta annis.//[5]//Recógites//ergo in corde tuo quia, sicut érudit homo fílium suum, sic Dóminus Deus tuus//erudívit te,//[6]//ut custódias mandáta Dómini Dei tui et ámbules in viis eius et//tímeas eum».
RESPONSORIUM
(1 Io 4, 10 b. 16 a; cf. Is 63, 8 b. 9 b)
℟.//Deus diléxit nos et misit Fílium suum propitiatiónem pro peccátis//nostris;
*//Et nos, qui credídimus, cognóvimus caritátem, quam habet Deus in//nobis.
℣.//Dóminus factus est nobis salvátor; in dilectióne sua ipse redémit nos.
*//Et//nos, qui credídimus, cognóvimus caritátem, quam habet Deus in nobis.
LECTIO ALTERA
Ex Constitutióne dogmática//*Lumen géntium//Concílii Vaticáni secúndi de//Ecclésia
(Nn. 2. 16)
Ecce ego salvabo populum meum
Ætérnus Pater, libérrimo et arcáno sapiéntiæ ac bonitátis suæ consílio,//mundum univérsum creávit, hómines ad participándam vitam divínam eleváre//decrévit, eósque lapsos in Adámo non derelíquit, semper eis auxília ad salútem//præbens, intúitu Christi redemptóris,//*qui est imágo Dei invisíbilis, primogénitus//*omnis creatú//ræ. Omnes autem eléctos Pater ante sǽcula//*præscívit et//*prædestinávit confórmes fíeri imáginis Fílii sui, ut sit ipse primogénitus in multis//*frátribus.///Credéntes autem in Christum convocáre státuit in sancta Ecclésia, quæ iam//ab orígine mundi præfiguráta, in história pópuli Israel ac fœdere antíquo//mirabíliter præparáta, in novíssimis tempóribus constitúta, effúso Spíritu est//manifestáta, et in fine sæculórum glorióse consummábitur. Tunc autem, sicut//apud sanctos Patres légitur, omnes iusti inde ab Adam, ab Abel iusto usque ad//últimum eléctum in Ecclésia universáli apud Patrem congregabúntur.///Ii tandem qui Evangélium nondum accepérunt, ad pópulum Dei divérsis//ratiónibus ordinántur.///In primis quidem pópulus ille cui data fuérunt testaménta et promíssa et ex//quo Christus ortus est secúndum carnem, pópulus secúndum electiónem//caríssimus propter patres: sine pæniténtia enim sunt dona et vocátio Dei.///Sed propósitum salútis et eos ampléctitur, qui Creatórem agnóscunt, inter//quos imprímis Musulmános, qui fidem Abrahæ se tenére profiténtes, nobíscum//Deum adórant únicum, misericórdem, hómines die novíssimo iudicatúrum.///Neque ab áliis, qui in umbris et imagínibus Deum ignótum quærunt, ab//huiúsmodi Deus ipse longe est, cum det ómnibus vitam et inspiratiónem et//ómnia, et Salvátor velit omnes hómines salvos fíeri.///Qui enim Evangélium Christi eiúsque Ecclésiam sine culpa ignorántes,//Deum tamen sincéro corde quærunt, eiúsque voluntátem per consciéntiæ//dictámen ágnitam, opéribus adimplére, sub grátiæ inflúxu, conántur, ætérnam//salútem cónsequi possunt. Nec divína Providéntia auxília ad salútem necessária//dénegat his qui sine culpa ad expréssam agnitiónem Dei nondum pervenérunt et//rectam vitam non sine divína grátia ássequi nitúntur.///Quidquid enim boni et veri apud illos invenítur, ab Ecclésia tamquam//præparátio evangélica æstimátur et ab illo datum qui illúminat omnem hóminem,//ut tandem vitam hábeat.
RESPONSORIUM
(Eph 1, 9 b-10; Col 1, 19-20 a)
℟.//Propósuit Deus in dispensatiónem plenitúdinis témporum, recapituláre//ómnia in Christo,
*//Sive quæ in terris, sive quæ in cælis sunt.
℣.//In ipso complácuit omnem plenitúdinem habitáre et per eum reconciliáre//ómnia in ipsum.
*//Sive quæ in terris, sive quæ in cælis sunt.
Oratio
Omnípotens sempitérne Deus, qui cæléstia simul et terréna moderáris,//supplicatiónes pópuli tui cleménter exáudi et pacem tuam nostris concéde//tempóribus. Per Dóminum.
FERIA V HEBDOMADÆ II
Ad Officium lectionis
LECTIO PRIOR
De libro Deuteronómii
9, 7-21. 25-29
Peccata populi et intercessio Moysis
In diébus illis: Locútus est Móyses pópulo dicens:///[7]//«Meménto et ne obliviscáris quómodo ad iracúndiam provocáveris//Dóminum Deum tuum in solitúdine; ex eo die, quo egréssus es ex Ægýpto,//usque ad locum istum advérsum Dóminum contendístis.//[8]//Nam et in Horeb//provocástis eum, et irátus delére vos vóluit,//[9]//quando ascéndi in montem, ut//accíperem tábulas lapídeas, tábulas pacti, quod pépigit vobíscum Dóminus, et//perseverávi in monte quadragínta diébus ac nóctibus, panem non cómedens et//aquam non bibens.//[10]//Dedítque mihi Dóminus duas tábulas lapídeas scriptas//dígito Dei et continéntes ómnia verba, quæ vobis locútus est in monte de médio//ignis, quando cóntio pópuli congregáta est.//[11]//Cumque transíssent quadragínta//dies et tótidem noctes, dedit mihi Dóminus duas tábulas lapídeas, tábulas//fœderis,//[12]//dixítque mihi: “Surge et descénde hinc cito, quia peccávit pópulus//tuus, quem eduxísti de Ægýpto: deseruérunt velóciter viam, quam præcépi eis,//fecerúntque sibi conflátile”.//[13]//Rursúmque ait Dóminus ad me: “Cerno quod//pópulus iste duræ cervícis sit;//[14]//dimítte me, ut cónteram eos et déleam nomen//eórum sub cælo et fáciam te in gentem, quæ hac fórtior et maior sit”.///[15]//Cumque revérsus de monte ardénte descénderem et duas tábulas fœderis//utráque tenérem manu//[16]//vidissémque vos peccásse Dómino Deo vestro et fecísse//vobis vítulum conflátilem ac deseruísse velóciter viam eius, quam Dóminus//vobis præcéperat,//[17]//arrípui duas tábulas et proiéci eas de mánibus meis//confregíque eas in conspéctu vestro;//[18]//et prócidi ante Dóminum, sicut prius//quadragínta diébus et nóctibus panem non cómedens et aquam non bibens//propter ómnia peccáta vestra, quæ gessístis contra Dóminum et eum ad//iracúndiam provocástis;//[19]//tímui enim indignatiónem et iram illíus, qua advérsum//vos concitátus delére vos vóluit. Et exaudívit me Dóminus étiam hac vice.//[20]//Advérsum Aaron quoque veheménter irátus vóluit contérere; et pro illo//simíliter tunc deprecátus sum.//[21]//Peccátum autem vestrum, quod fecerátis, id est//vítulum, arrípiens igne combússi et in frusta commínuens omninóque in//púlverem rédigens proiéci in torréntem, qui de monte descéndit.///[25]//Et iácui coram Dómino quadragínta diébus ac nóctibus, quibus eum//supplíciter deprecábar, ne deléret vos, ut fúerat comminátus.//[26]//Et orans dixi://Dómine Deus, ne dispérdas pópulum tuum et hereditátem tuam, quam redemísti//in magnitúdine tua, quod eduxísti de Ægýpto in manu forti.//[27]//Recordáre//servórum tuórum Abraham, Isaac et Iacob; ne aspícias durítiam pópuli huius et//impietátem atque peccátum,//[28]//ne forte dicant habitatóres terræ, de qua eduxísti//nos: “Non póterat Dóminus introdúcere eos in terram, quam pollícitus est eis, et//óderat illos; idcírco edúxit, ut interfíceret eos in solitúdine”.//[29]//Attamen ipsi sunt//pópulus tuus et heréditas tua, quos eduxísti in fortitúdine tua magna et in bráchio//tuo exténto».
RESPONSORIUM
(Cf. Ex 32, 11. 13, 14; 33, 17)
℟.//Precátus est Móyses in conspéctu Dómini Dei sui et dixit: Quare, Dómine,//irásceris in pópulo tuo? Parce iræ ánimæ tuæ; meménto Abraham, Isaac et Iacob,//quibus iurásti dare terram fluéntem lac et mel.
*//Et placátus factus est Dóminus//de malignitáte quam dixit fácere pópulo suo.
℣.//Dixit Dóminus ad Móysen: Invenísti grátiam in conspéctu meo et scio te//præ ómnibus.
*//Et placátus factus est Dóminus de malignitáte quam dixit fácere//pópulo suo.
LECTIO ALTERA
Ex Epístola sancti Fulgéntii Ruspénsis epíscopi
(Epist. 14, 36-37: CCL 91, 429-431)
Christus semper vivens ad interpellandum pro nobis
Illud quippe primum attendéndum est, quod in conclusióne oratiónis, «per//Iesum Christum Fílium tuum Dóminum nostrum» dícimus. Per Spíritum vero//Sanctum nullátenus dícimus. Quod útique non inániter cathólica concélebrat//Ecclésia, propter illud útique sacraméntum, quo//*mediátor Dei et hóminum factus//*est homo Iesus Christus sacérdos in ætérnum secúndum órdinem Melchísedech,//*qui per próprium sánguinem semel introívit in sancta, non útique manufácta//*exemplária veritátis,//sed in ipsum cælum, ubi est in déxtera Dei, et interpéllat//pro nobis.///Hoc in eo pontificátus offícium íntuens Apóstolus ait://*Per ipsum ergo//*offerámus hóstiam laudis semper Deo, id est fructum labiórum confiténtium//*nómini eius.//Per ipsum ergo hóstiam laudis atque oratiónis offérimus, quia per//eius mortem reconciliáti sumus cum inimíci essémus. Per ipsum enim qui pro//nobis hóstia dignátus est fíeri, potest in conspéctu Dei nostra hóstia acceptábilis//inveníri. Proptérea nos beátus Petrus ádmonet, dicens://*Et vos tamquam lápides//*vivi ædificámini in domum spiritálem, in sacerdótium sanctum, offeréntes//*spiritáles hóstias, acceptábiles Deo per Iesum Christum.//Hac ígitur ratióne//dícimus Deo Patri: «Per Iesum Christum Dóminum nostrum».///Cum ergo sacerdótis fit méntio, quid áliud quam mystérium domínicæ//incarnatiónis osténditur, quo Dei Fílius,//*cum in forma Dei esset, semetípsum//*exinanívit, formam servi accípiens;//secúndum quam se humiliávit,//*factus//*obœdiens usque ad mortem; minorátus//scílicet//*paulo minus ab ángelis,//et//æqualitátem patérnæ póssidens unitátis? Eo quippe minorátus est Fílius, æquális//pérmanens Patri, quod in similitúdine hóminum dignátus est fíeri. Ipse autem se//minórem fecit, quando semetípsum exinanívit, formam servi accípiens. Christi//porro minorátio, ipsa est exinanítio; nec tamen ália est exinanítio quam formæ//servílis accéptio.///Christus ergo in forma Dei pérmanens, Unigénitus Deus, cui cum Patre//hóstias offérimus, formam servi accípiens, sacérdos est factus, per quem hóstiam//vivam, sanctam, Deo placéntem offérre possímus. Nec tamen a nobis offérri//hóstia potuísset, si Christus pro nobis factus hóstia non fuísset, in quo ipsa natúra//nostri géneris, vera est hóstia salutáris. Nam cum nos osténdimus per ætérnum//Sacerdótem Dóminum nostrum nostras oratiónes offérre, veram in eo carnem//nostri géneris confitémur; secúndum illud quod Apóstolus dicit://*Omnis enim//*póntifex ex homínibus assúmptus, pro homínibus constitúitur in his quæ sunt ad//*Deum, ut ófferat dona et sacrifícia pro peccátis.//Cum vero dícimus: «Fílium//tuum», et adícimus: «qui tecum vivit et regnat in unitáte Spíritus Sancti», illam//útique unitátem commemorámus, quam naturáliter habet Pater et Fílius et//Spíritus Sanctus: ubi osténditur idem ipse Christus pro nobis sacerdotáli functus//offício, cui naturális est únitas cum Patre et Spíritu Sancto.
RESPONSORIUM
(Hebr 4, 16. 15 a)
℟.//Adeámus ergo cum fidúcia ad thronum grátiæ.
*//Ut misericórdiam//consequámur et grátiam inveniámus in auxílium opportúnum.
℣.//Non enim habémus pontíficem, qui non possit cómpati infirmitátibus//nostris.
*//Ut misericórdiam consequámur et grátiam inveniámus in auxílium//opportúnum.
Oratio
Omnípotens sempitérne Deus, qui cæléstia simul et terréna moderáris,//supplicatiónes pópuli tui cleménter exáudi et pacem tuam nostris concéde//tempóribus. Per Dóminum.
FERIA VI HEBDOMADÆ II
Ad Officium lectionis
LECTIO PRIOR
De libro Deuteronómii
10, 12 — 11, 9. 26-28
Deus solus eligendus
In diébus illis: Locútus est Móyses pópulo dicens:///[10,12]//«Et nunc, Israel, quid Dóminus Deus tuus petit a te, nisi ut tímeas//Dóminum Deum tuum et ámbules in viis eius et díligas eum ac sérvias Dómino//Deo tuo in toto corde tuo et in tota ánima tua//[13]//custodiásque mandáta Dómini et//præcépta eius, quæ ego hódie præcípio, ut bene sit tibi?//[14]//En Dómini Dei tui//cælum est et cælum cæli, terra et ómnia, quæ in ea sunt;//[15]//et tamen pátribus tuis//conglutinátus est Dóminus et amávit eos elegítque semen eórum post eos, id est//vos, de cunctis géntibus, sicut hódie comprobátur.///[16]//Circumcídite ígitur præpútium cordis vestri et cervícem vestram, ne//indurétis ámplius,//[17]//quia Dóminus Deus vester ipse est Deus deórum et Dóminus//dominántium, Deus magnus, potens et terríbilis, qui persónam non áccipit, nec//múnera,//[18]//facit iudícium pupíllo et víduæ, amat peregrínum et dat ei victum atque//vestítum.//[19]//Et vos ergo amáte peregrínos, quia et ipsi fuístis ádvenæ in terra//Ægýpti.//[20]//Dóminum Deum tuum timébis et ei sérvies, ipsi adhærébis iurabísque//in nómine illíus.//[21]//Ipse est laus tua et Deus tuus, qui fecit tibi hæc magnália et//terribília, quæ vidérunt óculi tui.//[22]//In septuagínta animábus descendérunt patres//tui in Ægýptum; et ecce nunc multiplicávit te Dóminus Deus tuus sicut astra//cæli.///[11,1]//Ama ítaque Dóminum Deum tuum et custódi observatiónem eius et//præcépta, iudícia atque mandáta omni témpore.///[2]//Cognóscite hódie, quæ ignórant fílii vestri, qui non vidérunt disciplínam//Dómini Dei vestri, magnália eius et robústam manum extentúmque bráchium,//[3]//signa et ópera, quæ fecit in médio Ægýpti pharaóni regi et univérsæ terræ eius//[4]//omníque exercítui Ægyptiórum et equis ac cúrribus; quómodo operúerint eos//aquæ maris Rubri, cum vos persequeréntur, et deléverit eos Dóminus usque in//præséntem diem;//[5]//vobísque, quæ fécerit in solitúdine, donec venirétis ad hunc//locum;//[6]//et Dathan atque Abíron fíliis Eliab, qui fuit fílius Ruben, quos apérto ore//suo terra absórbuit cum dómibus et tabernáculis et univérsa substántia eórum,//quam habébant in médio Israel.///[7]//Oculi vestri vidérunt ómnia ópera Dómini magna, quæ fecit,//[8]//ut custodiátis//univérsa mandáta, quæ ego hódie præcípio vobis, ut roborémini et possítis//introíre et possidére terram, ad quam ingredímini,//[9]//multóque in ea vivátis//témpore, quam sub iuraménto pollícitus est Dóminus pátribus vestris et sémini//eórum, lacte et melle manántem.///[26]//En propóno in conspéctu vestro hódie benedictiónem et maledictiónem://[27]//benedictiónem, si obœdiéritis mandátis Dómini Dei vestri, quæ ego hódie//præcípio vobis;//[28]//maledictiónem, si non obœdiéritis mandátis Dómini Dei vestri,//sed recesséritis de via, quam ego nunc osténdo vobis, et ambulavéritis post deos//aliénos, quos ignorátis».
RESPONSORIUM
(1 Io 4, 19; 5, 3; 2, 5 a)
℟.//Nos dilígimus Deum, quóniam Deus prior diléxit nos. Hæc est enim//cáritas Dei, ut mandáta eius servémus;
*//Et mandáta eius grávia non sunt.
℣.//Qui servat verbum eius, vere in hoc cáritas Dei consummáta est.
*//Et//mandáta eius grávia non sunt.
LECTIO ALTERA
Ex Capítibus Diádochi Photicénsis epíscopi De perfectióne spiritáli
(Cap. 12. 13. 14: PG 65, 1171-1172)
Solum Deum oportet amare
Qui se díligit, Deum amáre non potest; qui vero se non díligit propter//excellentióres divítias amóris in Deum, hic Deum amat. Ex quo fit, ut hic neque,//suam umquam glóriam quærat, sed pótius glóriam Dei. Qui enim se díligit,//glóriam suam quærit; qui autem Deum díligit, glóriam auctóris sui amat.///Est enim ánimæ sentiéntis, ac Deum amántis próprium, glóriam quidem Dei//semper quǽrere, in ómnibus mandátis quæ facit, sua vero submissióne delectári,//quod Deum quidem propter eius magnificéntiam déceat glória, hóminem vero//submíssio, ut per eam familiáres Deo efficiámur; quod cum et nos fecérimus//lætántes glória Dómini, exémplo Ioánnis Baptístæ, incipiémus dícere sine//intermissióne ulla://*Illum opórtet créscere, nos autem mínui.///Novi ego quendam, qui tamétsi lugéret, quod non, ut vellet, Deum amáret,//tamen ita Deum amábat, ut eius ánima huiúsmodi desidério veheménti//continénter tenerétur, ita ut Deus quidem glória afficerétur in eo, ipse vero esset//quasi nihil. Qui talis est, neque cum verbis laudátur, sed agnóscit quid sit;//síquidem præ nímio humilitátis desidério dignitátem suam non cógitat, cum//alióqui minístret quidem Deo, ut lex præscríbit sacerdótibus, ob stúdium tamen//diligéndi Deum obrépit ei oblívio dignitátis suæ occultántis in profúnda erga//Deum caritáte per spíritum humilitátis gloriatiónem de dignitáte sua, ut iam sibi//cogitatióne sua inútilis quidam puer omni témpore videátur, quasi a dignitáte sua//aliénus, præ humilitátis desidério: quod quidem et nos fácere opórtet, et omnem//honórem atque glóriam fúgere, propter excelléntes divítias amóris erga Deum,//qui vere nos amávit.///Qui in sensu cordis Deum amat, hic est ab eo cógnitus; quantam enim quis//Dei caritátem in sensu ánimæ capit, tanta eum amat. Quocírca qui sic est,//illuminatiónem cognitiónis veheménter amat, quoúsque ipsum sensum óssium//séntiat, factus iam sui nésciens, immo totus a caritáte immutátus.///Qui talis vero est, adest ille quidem, et non adest in vita; adhuc enim in//córpore suo versans, peregrinátur propter caritátem perpétua quadam ánimæ ad//Deum profectióne; incénso enim deínceps corde veheménter caritátis igne, ut//quadam desidérii fácula agglutinátus est Deo, tamquam totus extra amicítiam sui//pósitus, propter caritátem Dei,//*sive enim//, inquit (Apóstolus),//*excédimus, Deo,//*sive sóbrii sumus, vobis.
RESPONSORIUM
(Io 3, 16; 1 Io 4, 10 a. 19 b)
℟.//Sic diléxit Deus mundum, ut Fílium suum unigénitum daret,
*//Ut omnis,//qui credit in eum, non péreat, sed hábeat vitam ætérnam.
℣.//In hoc est cáritas, non quasi nos dilexérimus Deum, sed quóniam ipse prior//diléxit nos.
*//Ut omnis, qui credit in eum, non péreat, sed hábeat vitam ætérnam.
Oratio
Omnípotens sempitérne Deus, qui cæléstia simul et terréna moderáris,//supplicatiónes pópuli tui cleménter exáudi et pacem tuam nostris concéde//tempóribus. Per Dóminum.
SABBATO HEBDOMADÆ II
Ad Officium lectionis
LECTIO PRIOR
De libro Deuteronómii
16, 1-17
Festa celebranda
In diébus illis: Locútus est Móyses pópulo dicens:///[1]//«Obsérva mensem Abib, ut fácies Pascha Dómino Deo tuo; quóniam in isto//mense Abib edúxit te Dóminus Deus tuus de Ægýpto nocte.//[2]//Immolabísque//Pascha Dómino Deo tuo de óvibus et de bobus in loco, quem elégerit Dóminus//Deus tuus, ut hábitet nomen eius ibi.//[3]//Non cómedes cum eo panem fermentátum;//septem diébus cómedes absque ferménto afflictiónis panem, quóniam festinánter//egréssus es de Ægýpto, ut memíneris diéi egressiónis tuæ de Ægýpto ómnibus//diébus vitæ tuæ.//[4]//Non apparébit ferméntum in ómnibus términis tuis septem//diébus; et non manébit de cárnibus eius, quod immolátum est véspere in die//primo, usque mane.//[5]//Non póteris immoláre Pascha in quálibet úrbium tuárum,//quas Dóminus Deus tuus datúrus est tibi,//[6]//sed in loco, quem elégerit Dóminus//Deus tuus, ut hábitet nomen eius ibi, immolábis Pascha véspere ad solis//occásum, quando egréssus es de Ægýpto.//[7]//Et coques et cómedes in loco, quem//elégerit Dóminus Deus tuus, manéque consúrgens vades in tabernácula tua.//[8]//Sex//diébus cómedes ázyma et in die séptimo, quia collécta est Dómino Deo tuo; non//fácies opus.///[9]//Septem hebdómadas numerábis tibi ab ea die, qua falcem in ségetem//míseris,//[10]//et celebrábis diem festum Hebdomadárum Dómino Deo tuo,//oblatiónem spontáneam manus tuæ, quam ófferes iuxta benedictiónem Dómini//Dei tui.//[11]//Et epuláberis coram Dómino Deo tuo tu, fílius tuus et fília tua, servus//tuus et ancílla tua et Levítes, qui est intra portas tuas, ádvena ac pupíllus et//vídua, qui morántur tecum in loco, quem elégerit Dóminus Deus tuus, ut hábitet//nomen eius ibi;//[12]//et recordáberis quóniam servus fúeris in Ægýpto custodiésque//ac fácies, quæ præcépta sunt.///[13]//Sollemnitátem quoque Tabernaculórum celebrábis per septem dies, quando//collégeris de área et torculári fruges tuas;//[14]//et epuláberis in festivitáte tua tu,//fílius tuus et fília, servus tuus et ancílla, Levítes quoque et ádvena, pupíllus ac//vídua, qui intra portas tuas sunt.//[15]//Septem diébus Dómino Deo tuo festa//celebrábis in loco, quem elégerit Dóminus, quia benedícet tibi Dóminus Deus//tuus in cunctis frúgibus tuis et in omni ópere mánuum tuárum, erísque totus in//lætítia.///[16]//Tribus vícibus per annum apparébit omne masculínum tuum in conspéctu//Dómini Dei tui in loco, quem elégerit: in sollemnitáte Azymórum et in//sollemnitáte Hebdomadárum et in sollemnitáte Tabernaculórum. Non apparébit//ante Dóminum vácuus,//[17]//sed ófferet unusquísque secúndum quod habúerit, iuxta//benedictiónem Dómini Dei tui, quam déderit tibi».
RESPONSORIUM
(Cf. Deut 16, 14. 15; Nah 2, 1)
℟.//Epuláberis in festivitáte tua tu, fílius tuus et fília, levítes quoque et ádvena,//pupíllus ac vídua;
*//Benedicétque tibi Dóminus erísque in lætítia.
℣.//Ecce super montes pedes evangelizántis et annuntiántis pacem: célebra,//Iuda, festivitátes tuas.
*//Benedicétque tibi Dóminus erísque in lætítia.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 4, 18, 1-2. 4. 5: SCh 100, 596-598. 606. 610-612)
Pura oblatio Ecclesiæ
Ecclésiæ oblátio, quam Dóminus dócuit offérri in univérso mundo, purum//sacrifícium reputátum est apud Deum, et accéptum est ei; non quod indígeat a//nobis sacrifícium, sed quóniam is qui offert, glorificátur ipse in eo quod offert, si//acceptétur munus eius. Per munus enim erga regem et honor et afféctio//osténditur; quod in omni simplicitáte et innocéntia Dóminus volens nos offérre,//prædicávit dicens://*Cum ígitur offers munus tuum ad altáre et recordátus fúeris//*quóniam frater tuus habet áliquid advérsum te, dimítte munus tuum ante altáre//*et vade primum reconciliári fratri tuo, et tunc revérsus ófferes munus tuum.//Offérre ígitur opórtet Deo primítias eius creatúræ, sicut et Móyses ait://*Non//*apparébis vácuus ante conspéctum Dómini Dei tui;//ut in quibus gratus éxstitit//homo, in his gratus ei deputátus, eum qui est ab eo percípiat honórem.///Et non genus oblatiónum reprobátum est; oblatiónes enim et illic, oblatiónes//autem et hic: sacrifícia in pópulo, sacrifícia in Ecclésia; sed spécies immutáta est//tantum, quippe cum iam non a servis, sed a líberis offerátur. Unus enim et idem//Dóminus; próprium autem charácter servílis oblatiónis, et próprium liberórum,//uti et per oblatiónes ostendátur indícium libertátis. Nihil enim otiósum, nec sine//signo neque sine arguménto apud eum. Et propter hoc illi quidem décimas//suórum habébant consecrátas: qui autem percepérunt libertátem, ómnia quæ sunt//ipsórum ad domínicos decérnunt usus, hiláriter et líbere dantes ea, non quæ sunt//minóra, útpote maiórum spem habéntes; vídua illa et páupere hic totum victum//suum mitténte in gazophylácium Dei.///Opórtet enim nos oblatiónem Deo fácere, et in ómnibus gratos inveníri//fabricatóri Deo, in senténtia pura et fide sine hypócrisi, in spe firma, in//dilectióne fervénti, primítias eárum, quæ sunt eius, creaturárum offeréntes. Et//hanc oblatiónem Ecclésia sola puram offert fabricatóri, ófferens ei cum//gratiárum actióne ex creatúra eius.///Offérimus enim ei quæ sunt eius, congruénter communicatiónem et unitátem//prædicántes et confiténtes resurrectiónem carnis et spíritus. Quemádmodum//enim qui est a terra panis, percípiens invocatiónem Dei, iam non commúnis//panis est, sed eucharístia, ex duábus rebus constans, terréna et cælésti: sic et//córpora nostra percipiéntia eucharístiam, iam non sunt corruptibília, spem//resurrectiónis habéntia.
RESPONSORIUM
(Cf. Hebr 10, 1. 14; Eph 5, 2 b)
℟.//Umbram habens lex, non ipsam imáginem rerum, iísdem ipsis hóstiis, quas//ófferunt indesinénter, numquam potest accedéntes perféctos fácere;
*//Christus//autem una oblatióne, consummávit in sempitérnum eos, qui sanctificántur.
℣.//Ipse diléxit nos et trádidit seípsum pro nobis oblatiónem et hóstiam Deo in//odórem suavitátis.
*//Christus autem una oblatióne, consummávit in sempitérnum//eos, qui sanctificántur.
Oratio
Omnípotens sempitérne Deus, qui cæléstia simul et terréna moderáris,//supplicatiónes pópuli tui cleménter exáudi et pacem tuam nostris concéde//tempóribus. Per Dóminum.
DOMINICA
Ad Officium lectionis
LECTIO PRIOR
De libro Deuteronómii
18, 1-22
Levitæ. Veri et falsi prophetæ
In diébus illis: Locútus est Móyses pópulo dicens:///[1]//«Non habébunt sacerdótes levítæ, omnis tribus Levi, partem et hereditátem//cum réliquo Israel; de sacrifíciis Dómini et hereditáte eius cómedent//[2]//et nihil//accípient de possessióne fratrum suórum: Dóminus enim ipse est heréditas//eórum, sicut locútus est illis.///[3]//Hoc erit ius sacerdótum a pópulo, ab his qui ófferunt víctimas: sive bovem//sive ovem immoláverint, dabunt sacerdóti armum et duas maxíllas ac//ventrículum,//[4]//primítias fruménti, vini et ólei et lanárum ex óvium tonsióne.//[5]//Ipsum enim elégit Dóminus Deus tuus de cunctis tríbubus tuis, ut stet et//minístret in nómine Dómini ipse et fílii eius in sempitérnum.///[6]//Si exíerit Levítes de una úrbium tuárum ex omni Israel, in qua ut ádvena//hábitat, et volúerit veníre desíderans locum, quem elégerit Dóminus,//[7]//ministrábit//in nómine Dómini Dei sui, sicut omnes fratres eius levítæ, qui stabunt ibi coram//Dómino.//[8]//Partem cibórum eándem accípiet quam et céteri, excépto eo, quod ex//patérna ei successióne debétur.///[9]//Quando ingréssus fúeris terram, quam Dóminus Deus tuus dabit tibi, cave,//ne imitári velis abominatiónes illárum géntium.//[10]//Nec inveniátur in te, qui fílium//suum aut fíliam tradúcat per ignem, aut qui sortes sciscitétur et obsérvet nubes//atque augúria, nec sit maléficus//[11]//nec incantátor, nec qui pythónes cónsulat nec//divínos, aut quærat a mórtuis veritátem;//[12]//ómnia enim hæc abominátur Dóminus//et propter istiúsmodi scélera expéllet eos in intróitu tuo.//[13]//Perféctus eris et absque//mácula cum Dómino Deo tuo.//[14]//Gentes istæ, quarum possidébis terram, áugures//et divínos áudiunt; tu autem a Dómino Deo tuo áliter institútus es.///[15]//Prophétam de gente tua et de frátribus tuis sicut me suscitábit tibi Dóminus//Deus tuus; ipsum audiétis,//[16]//ut petiísti a Dómino Deo tuo in Horeb, quando//cóntio congregáta est, atque dixísti: “Ultra non áudiam vocem Dómini Dei mei//et ignem hunc máximum ámplius non vidébo, ne móriar”.//[17]//Et ait Dóminus mihi://“Bene ómnia sunt locúti;//[18]//prophétam suscitábo eis de médio fratrum suórum//símilem tui et ponam verba mea in ore eius, loquetúrque ad eos ómnia, quæ//præcépero illi.//[19]//Qui autem verba mea, quæ loquétur in nómine meo, audíre//nolúerit, ego ultor exsístam.//[20]//Prophéta autem qui, arrogántia depravátus, volúerit//loqui in nómine meo, quæ ego non præcépi illi ut díceret, aut ex nómine//alienórum deórum, interficiétur”.//[21]//Quod si tácita cogitatióne respónderis://“Quómodo possum intellégere verbum, quod Dóminus non est locútus?”;//[22]//hoc//habébis signum: quod in nómine Dómini prophéta ille prædíxerit, et non//evénerit, hoc Dóminus non est locútus, sed per tumórem ánimi sui prophéta//confínxit; et idcírco non timébis eum»
RESPONSORIUM
(Deut 18, 18; Lc 20, 13 b; cf. Io 6, 14 b)
℟.//Prophétam suscitábo eis et ponam verba mea in ore eius;
*//Loquetúrque ad//eos ómnia quæ præcépero illi.
℣.//Mittam Fílium meum diléctum. Hic est vere prophéta qui ventúrus est in//mundum.
*//Loquetúrque ad eos ómnia quæ præcépero illi.
LECTIO ALTERA
Ex Constitutióne//*Sacrosánctum Concílium//Concílii Vaticáni secúndi de sacra//Liturgía
(Nn. 7-8. 106)
Christus præsens adest Ecclesiæ suæ
Christus Ecclésiæ suæ semper adest, præsértim in actiónibus litúrgicis.//Præsens adest in missæ sacrifício, cum in minístri persóna idem nunc ófferens//sacerdótum ministério, qui seípsum tunc in cruce óbtulit, tum máxime sub//speciébus eucharísticis. Præsens adest virtúte sua in sacraméntis, ita ut cum//áliquis baptízat, Christus ipse baptízet. Præsens adest in verbo suo, síquidem ipse//lóquitur dum sacræ Scriptúræ in Ecclésia legúntur. Præsens adest dénique dum//súpplicat et psallit Ecclésia, ipse qui promísit://*Ubi sunt duo vel tres congregáti in//*nómine meo, ibi sum in médio eórum.///Reápse tanto in ópere, quo Deus perfécte glorificátur et hómines//sanctificántur, Christus Ecclésiam, sponsam suam dilectíssimam, sibi semper//consóciat, quæ Dóminum suum ínvocat et per ipsum ætérno Patri cultum tríbuit.///Mérito ígitur liturgía habétur véluti Iesu Christi sacerdotális múneris//exercitátio, in qua per signa sensibília significátur et modo síngulis próprio//effícitur sanctificátio hóminis, et a mýstico Iesu Christi córpore, cápite nempe//eiúsque membris, ínteger cultus públicus exercétur.///Proínde omnis litúrgica celebrátio, útpote opus Christi sacerdótis eiúsque//córporis, quod est Ecclésia, est áctio sacra præcellénter, cuius efficacitátem//eódem título eodémque gradu nulla ália áctio Ecclésiæ adǽquat.///In terréna liturgía cæléstem illam prægustándo participámus, quæ in sancta//civitáte Ierúsalem, ad quam peregríni téndimus, celebrátur, ubi Christus est//*in//*déxtera Dei sedens, sanctórum miníster et tabernáculi veri;//cum omni milítia//cæléstis exércitus hymnum glóriæ Dómino cánimus; memóriam sanctórum//venerántes partem áliquam et societátem cum iis sperámus;//*salvatórem//*exspectámus Dóminum nostrum Iesum Christum,//donec//*ipse apparébit vita//*nostra, et nos apparébimus cum ipso in glória.///Mystérium paschále Ecclésia, ex traditióne apostólica, quæ oríginem ducit ab//ipsa die resurrectiónis Christi, octáva quaque die célebrat, quæ dies Dómini seu//dies domínica mérito nuncupátur. Hac enim die christifidéles in unum conveníre//debent ut, verbum Dei audiéntes et eucharístiam participántes, mémores sint//passiónis, resurrectiónis et glóriæ Dómini Iesu, et grátias agant Deo qui eos//*regenerávit in spem vivam per resurrectiónem Iesu Christi ex mórtuis.//Itaque//dies domínica est primordiális dies festus, qui pietáti fidélium proponátur et//inculcétur, ita ut étiam fiat dies lætítiæ et vacatiónis ab ópere. Aliæ//celebratiónes, nisi revéra sint máximi moménti, ipsi ne præponántur, quippe quæ//sit fundaméntum et núcleus totíus anni litúrgici.
RESPONSORIUM
(Augustinus, En. in Ps. 85, 1)
℟.//Orat Christus pro nobis, ut sacérdos noster; orat in nobis, ut caput//nostrum; orátur a nobis, ut Deus noster.
*//Agnoscámus ergo et in illo voces//nostras et voces eius in nobis.
℣.//Quando lóquimur ad Deum deprecántes, non inde Fílium separémus.
*//Agnoscámus ergo et in illo voces nostras et voces eius in nobis.
Oratio
Omnípotens sempitérne Deus, dírige actus nostros in beneplácito tuo, ut in//nómine dilécti Fílii tui mereámur bonis opéribus abundáre. Per Dóminum.
FERIA II HEBDOMADÆ III
Ad Officium lectionis
LECTIO PRIOR
De libro Deuteronómii
24, 1 — 25, 4
Præcepta erga proximum
In diébus illis: Locútus est Móyses pópulo dicens:///[24,1]//«Si accéperit homo uxórem et habúerit eam, et non invénerit grátiam ante//óculos eius propter áliquam fœditátem, et scrípserit libéllum repúdii dederítque//in manu illíus et dimíserit eam de domo sua,//[2]//cumque egréssa alteríus uxor facta//fúerit,//[3]//et ille quoque óderit eam dederítque ei libéllum repúdii et dimíserit de//domo sua, vel mórtuus fúerit,//[4]//non póterit prior marítus recípere eam in uxórem,//quia pollúta est; hoc esset abominátio coram Dómino. Ne peccáre fácias terram//tuam, quam Dóminus Deus tuus tradíderit tibi possidéndam.///[5]//Cum accéperit homo nuper uxórem, non procédet ad bellum, nec ei//quíppiam necessitátis iniungétur públicæ, sed vacábit liber dómui suæ, ut uno//anno lætétur cum uxóre sua.///[6]//Non accípies loco pígnoris molam vel superiórem lápidem molárem, quia//ánimam suam appósuit tibi.///[7]//Si deprehénsus fúerit homo rápiens unum de frátribus suis de fíliis Israel et,//véndito eo, accípiens prétium, interficiétur; et áuferes malum de médio tui.///[8]//Obsérva diligénter, si incúrras plagam lepræ, quæcúmque docúerint vos//sacerdótes levítici géneris; quod præcépi eis, impléte sollícite.//[9]//Meménto, quæ//fécerit Dóminus Deus tuus Maríæ in via, cum egrederémini de Ægýpto.///[10]//Cum mútuam dabis próximo tuo rem áliquam, non ingrediéris domum eius,//ut pignus áuferas,//[11]//sed stabis foris, et ille tibi pignus próferet, quod habúerit.//[12]//Sin autem pauper est, non pernoctábit apud te pignus,//[13]//sed statim reddes ei ad//solis occásum, ut dórmiens in vestiménto suo benedícat tibi, et hábeas iustítiam//coram Dómino Deo tuo.///[14]//Non negábis mercédem indigéntis et páuperis ex frátribus tuis sive ádvenis,//qui tecum morántur in terra intra portas tuas,//[15]//sed eádem die reddes ei prétium//labóris sui ante solis occásum, quia pauper est, et illud desíderat ánima sua; ne//clamet contra te ad Dóminum, et reputétur tibi in peccátum.///[16]//Non occidéntur patres pro fíliis, nec fílii pro pátribus, sed unusquísque pro//peccáto suo moriétur.///[17]//Non pervértes iudícium ádvenæ et pupílli, nec áuferes pígnoris loco víduæ//vestiméntum.//[18]//Meménto quod servíeris in Ægýpto, et erúerit te Dóminus Deus//tuus inde; idcírco præcípio tibi, ut fácias hanc rem.//[19]//Quando messúeris ségetem//in agro tuo et oblítus manípulum relíqueris, non revertéris, ut tollas eum, sed//ádvenam et pupíllum et víduam auférre patiéris, ut benedícat tibi Dóminus Deus//tuus in omni ópere mánuum tuárum.//[20]//Si fruges collégeris olivárum, quidquid//remánserit in arbóribus, non revertéris, ut cólligas, sed relínques ádvenæ, pupíllo//ac víduæ.//[21]//Si vindemiáveris víneam tuam, non cólliges remanéntes racémos, sed//cedent in usus ádvenæ, pupílli ac víduæ.//[22]//Meménto quod et tu servíeris in//Ægýpto; et idcírco præcípio tibi, ut fácias hanc rem.///[25,1]//Si fúerit causa inter áliquos, et interpelláverint iúdices, quem iustum esse//perspéxerint, illi iustítiæ palmam dabunt; quem ímpium, condemnábunt//impietátis.//[2]//Sin autem iudex eum, qui peccávit, dignum víderit plagis, prostérnet//et coram se fáciet verberári; pro mensúra peccáti erit et plagárum modus,//[3]//ita//dumtáxat, ut quadragenárium númerum non excédant, ne ultra percússus plagis//multis et fœde lacerátus ante óculos tuos ábeat frater tuus.///[4]//Non ligábis os bovis teréntis in área fruges tuas».
RESPONSORIUM
(Cf. Mc 12, 32-33; Eccli 35, 4 b-5 a)
℟.//In veritáte dixísti, Magíster, quia unus est Deus et dilígere eum ex toto//corde;
*//Et dilígere próximum tamquam seípsum maius est ómnibus//holocautomátibus et sacrifíciis.
℣.//Qui facit eleemósynam offert sacrifícium laudis; beneplácitum est Dómino//recédere ab iniquitáte.
*//Et dilígere próximum tamquam seípsum maius est//ómnibus holocautomátibus et sacrifíciis.
LECTIO ALTERA
Ex Constitutióne pastoráli//*Gáudium et spes//Concílii Vaticáni secúndi de Ecclésia//in mundo huius témporis
(N. 48)
Sanctitas matrimonii et familiæ
Vir et múlier, qui fœdere coniugáli//*iam non sunt duo, sed una caro,//íntima//personárum atque óperum coniunctióne mútuum sibi adiutórium et servítium//præstant, sensúmque suæ unitátis experiúntur et plénius in dies adipiscúntur.///Quæ íntima únio, útpote mútua duárum personárum donátio, sicut et bonum//liberórum, plenam cóniugum fidem éxigunt atque indissolúbilem eórum//unitátem urgent.///Christus Dóminus huic multifórmi dilectióni, e divíno caritátis fonte exórtæ//et ad exémplar suæ cum Ecclésia uniónis constitútæ, abundánter benedíxit.///Sicut enim Deus olim fœdere dilectiónis et fidelitátis pópulo suo occúrrit, ita//nunc hóminum Salvátor Ecclesiǽque Sponsus per sacraméntum matrimónii//christifidélibus coniúgibus óbviam venit. Manet porro cum eis, ut//quemádmodum ipse diléxit Ecclésiam et semetípsum pro ea trádidit, ita et//cóniuges, mútua deditióne, se ínvicem perpétua fidelitáte díligant.///Germánus amor coniugális in divínum amórem assúmitur atque virtúte//redemptíva Christi et salvífica actióne Ecclésiæ régitur ac ditátur, ut cóniuges//efficáciter ad Deum ducántur atque in sublími múnere patris et matris adiuvéntur//et conforténtur.///Quaprópter cóniuges christiáni ad sui status offícia et dignitátem peculiári//sacraménto roborántur et véluti consecrántur; cuius virtúte munus suum//coniugále et familiáre expléntes, spíritu Christi imbúti, quo tota eórum vita fide,//spe et caritáte perváditur, magis ac magis ad própriam suam perfectiónem//mutuámque sanctificatiónem, ideóque commúniter ad Dei glorificatiónem//accédunt.///Unde, ipsis paréntibus exémplo et oratióne familiári prægrediéntibus, fílii,//immo et omnes in famíliæ convíctu degéntes, humanitátis, salútis atque//sanctitátis viam facílius invénient. Cóniuges autem, dignitáte ac múnere//paternitátis et maternitátis ornáti, offícium educatiónis præsértim religiósæ, quod//ad ipsos imprímis spectat, diligénter adimplébunt.///Líberi, ut viva famíliæ membra, ad sanctificatiónem paréntum suo modo//cónferunt. Gratæ enim mentis afféctu, pietáte atque fidúcia benefíciis paréntum//respondébunt ipsísque in rebus advérsis necnon in senectútis solitúdine filiórum//more assístent.
RESPONSORIUM
(Eph 5, 32. 25 b. 33 b)
℟.//Sacraméntum hoc magnum est; ego autem dico de Christo et ecclésia!
*//Christus diléxit ecclésiam, et seípsum trádidit pro ea.
℣.//Unusquísque suam uxórem sicut seípsum díligat; uxor autem tímeat virum//suum.
*//Christus diléxit ecclésiam, et seípsum trádidit pro ea.
Oratio
Omnípotens sempitérne Deus, dírige actus nostros in beneplácito tuo, ut in//nómine dilécti Fílii tui mereámur bonis opéribus abundáre. Per Dóminum.
FERIA III HEBDOMADÆ III
Ad Officium lectionis
LECTIO PRIOR
De libro Deuteronómii
26, 1-19
Professio fidei filiorum Abrahæ
In diébus illis: Locútus est Móyses pópulo dicens:///[1]//«Cum intráveris terram, quam Dóminus Deus tuus tibi datúrus est//possidéndam, et obtinúeris eam atque habitáveris in illa,//[2]//tolles primítias de//cunctis frúgibus agri, quas collégeris de terra tua, quam Dóminus Deus tuus//dabit tibi, et pones in cartállo pergésque ad locum, quem Dóminus Deus tuus//elégerit, ut ibi hábitet nomen eius,//[3]//accedésque ad sacerdótem, qui fúerit in//diébus illis, et dices ad eum: “Profíteor hódie coram Dómino Deo tuo quod//ingréssus sim terram, pro qua iurávit pátribus nostris, ut daret eam nobis”.//[4]//Suscipiénsque sacérdos cartállum de manu tua ponet ante altáre Dómini Dei tui,//[5]//et loquéris in conspéctu Dómini Dei tui: “Syrus vagus erat pater meus et//descéndit in Ægýptum et ibi peregrinátus est in paucíssimo número; crevítque in//gentem magnam ac robústam et infinítæ multitúdinis.//[6]//Afflixerúntque nos//Ægýptii et persecúti sunt imponéntes ónera gravíssima.//[7]//Et clamávimus ad//Dóminum, Deum patrum nostrórum, qui exaudívit nos et respéxit humilitátem//nostram et labórem atque angústias,//[8]//et edúxit nos Dóminus de Ægýpto in manu//forti et bráchio exténto, in ingénti pavóre, in signis atque porténtis,//[9]//et introdúxit//ad locum istum et trádidit nobis terram hanc lacte et melle manántem.//[10]//Et ecce//nunc áttuli primítias frugum terræ, quam dedísti mihi, Dómine”. Et dimíttes eas//in conspéctu Dómini Dei tui et adoráto Dómino Deo tuo.//[11]//Et epuláberis in//ómnibus bonis, quæ Dóminus Deus tuus déderit tibi et dómui tuæ, tu et Levítes//et ádvena, qui tecum est.///[12]//Quando compléveris décimam cunctárum frugum tuárum, anno tértio, anno//decimárum, et déderis Levítæ et ádvenæ et pupíllo et víduæ, ut cómedant intra//portas tuas et saturéntur,//[13]//loquéris in conspéctu Dómini Dei tui: “Abstuli, quod//sanctificátum est, de domo mea et dedi illud Levítæ et ádvenæ, pupíllo ac víduæ,//sicut iussísti mihi; non præterívi mandáta tua, nec sum oblítus impérii tui,//[14]//non//comédi ex eis in luctu meo nec separávi ex eis in quálibet immundítia nec//expéndi ex his quidquam mórtuo: obœdívi voci Dómini Dei mei et feci ómnia,//sicut præcepísti mihi.//[15]//Réspice de habitáculo sancto tuo, de cælo, et bénedic//pópulo tuo Israel et terræ, quam dedísti nobis, sicut iurásti pátribus nostris, terræ//lacte et melle manánti”.///[16]//Hódie Dóminus Deus tuus mandávit tibi, ut fácias præcépta hæc atque//iudícia et custódias et ímpleas illa ex toto corde tuo et ex tota ánima tua.//[17]//Dóminum elegísti hódie, ut sit tibi Deus, et ámbules in viis eius et custódias//præcépta illíus et mandáta atque iudícia et obœdias eius império;//[18]//et Dóminus//elégit te hódie, ut sis ei pópulus peculiáris, sicut locútus est tibi, et custódias//ómnia mandáta illíus,//[19]//et fáciat te excelsiórem cunctis géntibus, quas creávit in//laudem et nomen et glóriam suam, ut sis pópulus sanctus Dómini Dei tui, sicut//locútus est».
RESPONSORIUM
(1 Petr 2, 9 a. 10; cf. Deut 7, 7. 8)
℟.//Vos estis pópulus in acquisitiónem, qui aliquándo non pópulus, nunc//autem pópulus Dei;
*//Qui non consecúti misericórdiam, nunc autem//misericórdiam consecúti.
℣.//Dóminus elégit vos, quia diléxit vos, et redémit de domo servitútis.
*//Qui//non consecúti misericórdiam, nunc autem misericórdiam consecúti.
LECTIO ALTERA
E Régulis fúsius tractátis sancti Basilíi Magni epíscopi
(Resp. 2, 2-4: PG 31, 914-915)
Quid retribuemus Domino pro omnibus quæ retribuit nobis?
Quisnam sermo dona Dei pro mérito explicáre possit? Tanta quidem est//horum multitúdo, ut étiam númerum effúgiant; item magnitúdine tanta sunt et//tália, ut vel únicum satis ad id sit, ut omnímodam largitóri grátiam repéndere//debeámus.///Sed ne voléntes quidem illud præteríre póssumus, nec fíeri potest ullo modo,//ut is certe qui sana mente prǽditus est et ratiónis compos, id benefícii táceat,//quamquam multo minus de eo pro mérito áliquid dici possit, quod cum hóminem//condidísset ad imáginem et similitúdinem suam eúmque cohonestásset sui ipsíus//cognitióne et ratióne exornásset præ céteris animántibus, ipsíque dedísset//facultátem ut se incredíbili paradísi pulchritúdine oblectáret, ac tandem illum//constituísset ómnium terréstrium príncipem, deínde a serpénte decéptum, et//collápsum in peccátum et per peccátum in mortem et in ærúmnas eo dignas, non//proptérea tamen ipsum negléxit; sed lege, quæ ei adiuménto esset, primum//trádita, custódiæ eius et curæ præfécit ángelos, misit prophétas ad redarguénda//vítia et ad virtútem docéndam, ímpetum nequítiæ per minas excídit et représsit,//pollicitatiónibus excitávit bonórum alacritátem, utriúsque géneris finem non raro//in divérsis persónis ad álios commonéndos in antecéssum declarávit, et tamen//post hæc et tália nos in contumácia perseverántes non est aversátus.///Non enim nos deséruit bónitas Dómini neque per stupiditátem qua, delátos,//ab ipso honóres habebámus despicátui, abolévimus eius in nos amórem, etiámsi//in benefaciéntem contumeliósi essémus; immo vero revocáti sumus a morte, et//vitæ rursus ab ipso Dómino nostro Iesu Christo restitúti. Qua in re étiam//beneficéntiæ rátio maiórem movet admiratiónem://*Cum enim in forma Dei esset,//*non rapínam arbitrátus est esse se æquálem Deo; sed semetípsum exinanívit,//*formam servi accípiens.///Atque étiam//*infirmitátes nostras suscépit, portávit languóres, pro nobis//*vulnerátus est, ut nos livóre eius sanarémur;//item//*redémit a maledícto, factus//*pro nobis maledíctum//mortémque pértulit ignominiosíssimam, ut nos ad//gloriósam vitam redúceret. Nec satis hábuit mórtuos dumtáxat ad vitam//revocáre, verum étiam largítus est divinitátis suæ dignitátem, atque ætérnam//réquiem humánum omne cogitátum lætítiæ magnitúdine superántem præparávit.///Quid ígitur retribuémus Dómino//*pro ómnibus quæ retríbuit nobis?//Est autem//ádeo bonus, ut neque remuneratiónem éxigat, sed sat habet, si solum pro iis quæ//tríbuit, diligátur. Quæ ómnia ubi mente récolo, ut meum afféctum prodam, in//horrórem quendam et terríficum stupórem íncido nequándo ob ánimi//inconsiderántiam, aut propter meam circa res vanas occupatiónem a Dei//dilectióne éxcidens, Christo sim dedécori ac oppróbrio.
RESPONSORIUM
(Ps 102 (103), 2. 4; Gal 2, 20 c)
℟.//Bénedic, ánima mea, Dómino et noli oblivísci omnes retributiónes eius,
*//Qui rédimit de intéritu vitam tuam, qui corónat te in misericórdia et//miseratiónibus.
℣.//Diléxit me et trádidit seípsum pro me.
*//Qui rédimit de intéritu vitam//tuam, qui corónat te in misericórdia et miseratiónibus.
Oratio
Omnípotens sempitérne Deus, dírige actus nostros in beneplácito tuo, ut in//nómine dilécti Fílii tui mereámur bonis opéribus abundáre. Per Dóminum.
FERIA IV HEBDOMADÆ III
Ad Officium lectionis
LECTIO PRIOR
De libro Deuteronómii
29, 1-5. 9-28
Maledictio super transgressores fœderis
In diébus illis://[1]//Vocávit Móyses omnem Israel et dixit ad eos: «Vos vidístis//univérsa, quæ fecit Dóminus coram vobis in terra Ægýpti, pharaóni et ómnibus//servis eius universǽque terræ illíus,//[2]//tentatiónes magnas, quas vidérunt óculi tui,//signa illa portentáque ingéntia;//[3]//et non dedit Dóminus vobis cor intéllegens et//óculos vidéntes et aures, quæ possint audíre, usque in præséntem diem.//[4]//Addúxi//vos quadragínta annis per desértum; non sunt attríta vestiménta vestra, nec//calceaménta pedum tuórum vetustáte consúmpta sunt,//[5]//panem non comedístis,//vinum et síceram non bibístis, ut scirétis quia ego sum Dóminus Deus vester.///[9]//Vos statis hódie cuncti coram Dómino Deo vestro, príncipes vestri ac tribus//et maióres natu atque præfécti, omnis vir Israel,//[10]//líberi et uxóres vestræ et//ádvena tuus, qui tecum morátur in castris, a lignórum cæsóribus usque ad hos,//qui háuriunt aquas tuas,//[11]//ut tránseas in fœdere Dómini Dei tui et in iure iurándo,//quod hódie Dóminus Deus tuus pércutit tecum,//[12]//ut súscitet te sibi hódie in//pópulum, et ipse sit Deus tuus, sicut locútus est tibi et sicut iurávit pátribus tuis//Abraham, Isaac et Iacob.///[13]//Nec vobis solis ego hoc fœdus fério et hæc iuraménta confírmo,//[14]//sed//cunctis hic nobíscum hódie præséntibus coram Dómino Deo nostro et illis, qui//hódie hic nobíscum non adsunt.//[15]//Vos enim nostis quómodo habitavérimus in//terra Ægýpti et quómodo transiérimus per médium natiónum, quas transeúntes//[16]//vidístis abominatiónes et idóla eórum, lignum et lápidem, argéntum et aurum,//quæ colébant.//[17]//Ne forte sit inter vos vir aut múlier, família aut tribus, cuius cor//avérsum est hódie a Dómino Deo nostro, ut vadat et sérviat diis illárum géntium,//et sit inter vos radix gérminans fel et absínthium;//[18]//cumque audíerit verba//iuraménti huius, benedícat sibi in corde suo dicens: “Pax erit mihi, etsi ambulábo//in pravitáte cordis mei”, et absúmat terram irríguam et sitiéntem.//[19]//Dóminus non//ignóscet ei, sed tunc quam máxime furor eius fumábit et zelus contra hóminem//illum, et sedébunt super eum ómnia maledícta, quæ scripta sunt in hoc volúmine,//et delébit Dóminus nomen eius sub cælo//[20]//et consúmet eum in perditiónem ex//ómnibus tríbubus Israel, iuxta maledictiónes fœderis, quæ in hoc libro legis//scriptæ sunt.///[21]//Dicétque sequens generátio, fílii vestri, qui nascéntur deínceps, et peregríni,//qui de longe vénerint, vidéntes plagas terræ illíus et infirmitátes, quibus eam//afflíxerit Dóminus,//[22]//sulphur et salem; combústa est omnis humus eius, ita ut//ultra non serátur, nec virens quíppiam gérminet in exémplum subversiónis//Sódomæ et Gomórræ, Adamæ et Séboim, quas subvértit Dóminus in ira et furóre//suo.//[23]//Et dicent omnes gentes: “Quare sic fecit Dóminus terræ huic? Quæ est hæc//ira furóris imménsa?”.//[24]//Et respondébunt: “Quia dereliquérunt pactum Dómini,//Dei patrum suórum, quod pépigit cum eis, quando edúxit eos de terra Ægýpti,//[25]//et serviérunt diis aliénis et adoravérunt eos, quos nesciébant et quibus non//fúerant attribúti;//[26]//idcírco irátus est furor Dómini contra terram istam, ut//indúceret super eam ómnia maledícta, quæ in hoc volúmine scripta sunt,//[27]//et//eiécit eos de terra eórum in ira et furóre et indignatióne máxima proiecítque in//terram aliénam, sicut hódie comprobátur”.///[28]//Abscóndita Dómino Deo nostro, manifésta autem nobis et fíliis nostris//usque in sempitérnum, ut faciámus univérsa verba legis huius».
RESPONSORIUM
(Cf. Gal 3, 13-14; cf. Deut 8, 14 b)
℟.//Christus factus est pro nobis maledíctum, ut in gentes benedíctio Abrahæ//fíeret,
*//Ut promissiónem Spíritus accipiámus per fidem.
℣.//Edúxit nos Deus de terra Ægýpti et de domo servitútis liberávit nos.
*//Ut//promissiónem Spíritus accipiámus per fidem.
LECTIO ALTERA
Ex Sermónibus sancti Bernárdi abbátis in Cánticum canticórum
(Sermo 61, 3-5: Opera omnia, 1839, 1, 2, 3033)
Ubi abundavit delictum, superabundavit et gratia
Ubi tuta firmáque infírmis secúritas et réquies, nisi in vulnéribus Salvatóris?//Tanto illic secúrior hábito, quanto ille poténtior est ad salvándum. Fremit//mundus, premit corpus, diábolus insidiátur; non cado, fundátus enim sum supra//firmam petram. Peccávi peccátum grande; turbábitur consciéntia, sed non//perturbábitur, quóniam vúlnerum Dómini recordábor. Nempe//*vulnerátus est//*propter iniquitátes nostras.//Quid tam ad mortem, quod non Christi morte//solvátur? Si ergo in mentem vénerit tam potens tamque éfficax medicaméntum,//nulla iam possum morbi malignitáte terréri.///Et ídeo liquet errásse illum qui ait://*Maior est iníquitas mea, quam ut véniam//*mérear.//Nisi quod non erat de membris Christi, nec pertinébat ad eum de Christi//mérito, ut suum præsúmeret, suum díceret quod illíus esset; tamquam rem cápitis//membrum.///Ego vero fidénter quod ex me mihi deest usúrpo mihi ex viscéribus Dómini,//quóniam misericórdia áffluunt, nec desunt forámina per quæ éffluant. Fodérunt//manus eius et pedes, latúsque láncea foravérunt; et per has rimas licet mihi//súgere//*mel de petra oleúmque de saxo duríssimo,//id est gustáre et vidére//*quóniam suávis est Dóminus.///Cogitábat cogitatiónes pacis, et ego nesciébam.//*Quis enim cognóvit sensum//*Dómini? aut quis consiliárius eius fuit?//At clavis réserans, clavus pénetrans//factus est mihi, ut vídeam voluntátem Dómini. Quidni vídeam per forámen?//Clamat clavus, clamat vulnus, quod vere Deus sit in Christo mundum//reconcílians sibi.//*Ferrum pertránsiit ánimam eius, et appropinquávit cor illíus,//ut non iam non sciat cómpati infirmitátibus meis.///Patet arcánum cordis per forámina córporis; patet magnum illud pietátis//sacraméntum, patent//*víscera misericórdiæ Dei nostri, in quibus visitávit nos//*óriens ex alto.//Quidni víscera per vúlnera páteant? In quo enim clárius quam in//vulnéribus tuis eluxísset, quod tu, Dómine, suávis et mitis, et multæ//misericórdiæ? Maiórem enim miseratiónem nemo habet, quam ut ánimam suam//ponat quis pro addíctis morti et damnátis.///Meum proínde méritum, miserátio Dómini. Non plane sum mériti inops,//quámdiu ille miseratiónum non fúerit. Quod si misericórdiæ Dómini multæ,//multus nihilóminus ego in méritis sum. Quid enim si multórum sim mihi//cónscius delictórum? Nempe//*ubi abundávit delíctum, superabundávit et grátia.//Et si//*misericórdiæ Dómini ab ætérno et usque in ætérnum,//ego quoque//*misericórdias Dómini in ætérnum cantábo.//Numquid iustítias meas?//*Dómine,//*memorábor iustítiæ tuæ solíus.//Ipsa est enim et mea; nempe factus es mihi tu//iustítia a Deo.
RESPONSORIUM
(Is 53, 5; 1 Petr 2, 24)
℟.//Vulnerátus est propter iniquitátes nostras, attrítus est propter scélera//nostra; disciplína pacis nostræ super eum.
*//Et livóre eius sanáti sumus.
℣.//Peccáta nostra ipse pértulit in córpore suo super lignum, ut, peccátis//mórtui, iustítiæ viverémus.
*//Et livóre eius sanáti sumus.
Oratio
Omnípotens sempitérne Deus, dírige actus nostros in beneplácito tuo, ut in//nómine dilécti Fílii tui mereámur bonis opéribus abundáre. Per Dóminum.
FERIA V HEBDOMADÆ III
Ad Officium lectionis
LECTIO PRIOR
De libro Deuteronómii
30, 1-20
Promissio veniæ post exsilium
In diébus illis: Locútus est Móyses pópulo dicens:///[1]//«Cum vénerint super te omnes sermónes isti, benedíctio et maledíctio, quas//propósui in conspéctu tuo, et ductus pænitúdine cordis tui in univérsis géntibus,//in quas dispérserit te Dóminus Deus tuus,//[2]//et revérsus fúeris ad eum et obœdíeris//eius impériis, secúndum ómnia quæ ego hódie præcípio tibi, cum fíliis tuis in//toto corde tuo et in tota ánima tua,//[3]//redúcet Dóminus Deus tuus captivitátem//tuam ac miserébitur tui et rursum congregábit te de cunctis pópulis, in quos te//ante dispérsit.//[4]//Si ad cárdines cæli fúeris dissipátus, inde te rétrahet Dóminus//Deus tuus et assúmet//[5]//atque introdúcet in terram, quam possedérunt patres tui, et//obtinébis eam; et feliciórem et maióris númeri esse te fáciet quam fuérunt patres//tui.///[6]//Circumcídet Dóminus Deus tuus cor tuum et cor séminis tui, ut díligas//Dóminum Deum tuum in toto corde tuo et in tota ánima tua, ut possis vívere.//[7]//Omnes autem maledictiónes has convértet super inimícos tuos et eos, qui//odérunt te et persequúntur.//[8]//Tu autem revertéris et áudies vocem Dómini//faciésque univérsa mandáta, quæ ego præcípio tibi hódie;//[9]//et abundáre te fáciet//Dóminus Deus tuus in cunctis opéribus mánuum tuárum, in súbole úteri tui et in//fructu iumentórum tuórum et in ubertáte terræ tuæ, in rerum ómnium largitáte;//revertétur enim Dóminus, ut gáudeat super te in ómnibus bonis, sicut gavísus est//in pátribus tuis.//[10]//Si tamen audíeris vocem Dómini Dei tui et custodíeris mandáta//eius et præcépta, quæ in hac lege conscrípta sunt, et revertáris ad Dóminum//Deum tuum in toto corde tuo et in tota ánima tua.///[11]//Mandátum hoc, quod ego præcípio tibi hódie, non supra te est neque procul//pósitum//[12]//nec in cælo situm, ut possis dícere: “Quis nobis ad cælum valet//ascéndere, ut déferat illud ad nos, et audiámus atque ópere compleámus?”.//[13]//Neque trans mare pósitum, ut causéris et dicas: “Quis nobis transfretáre póterit//mare et illud ad nos usque deférre, ut possímus audíre et fácere quod præcéptum//est?”.//[14]//Sed iuxta te est sermo valde in ore tuo et in corde tuo, ut fácias illum.///[15]//Consídera quod hódie proposúerim in conspéctu tuo vitam et bonum, et e//contrário mortem et malum.//[16]//Si obœdíeris mandátis Dómini Dei tui, quæ ego//præcípio tibi hódie, ut díligas Dóminum Deum tuum et ámbules in viis eius et//custódias mandáta illíus et præcépta atque iudícia, vives; ac multiplicábit te//benedicétque tibi in terra, ad quam ingrediéris possidéndam.//[17]//Sin autem//avérsum fúerit cor tuum, et audíre nolúeris atque erróre decéptus adoráveris deos//aliénos et servíeris eis,//[18]//prædíco vobis hódie quod pereátis et parvo témpore//morémini in terra, ad quam, Iordáne transmísso, ingrediéris possidéndam.///[19]//Testes ínvoco hódie contra vos cælum et terram quod proposúerim vobis//vitam et mortem, benedictiónem et maledictiónem. Elige ergo vitam, ut et tu//vivas et semen tuum//[20]//et díligas Dóminum Deum tuum atque obœdias voci eius//et illi adhǽreas —ipse est enim vita tua et longitúdo diérum tuórum —, ut//hábites in terra, pro qua iurávit Dóminus pátribus tuis Abraham, Isaac et Iacob,//ut daret eam illis».
RESPONSORIUM
(Ier 29, 13-14 a; Mt 7, 7 b)
℟.//Quærétis me et inveniétis, cum quæsiéritis me in toto corde vestro.
*//Et//invéniar a vobis, ait Dóminus; et redúcam captivitátem vestram.
℣.//Quǽrite et inveniétis, pulsáte et aperiétur vobis.
*//Et invéniar a vobis, ait//Dóminus; et redúcam captivitátem vestram.
LECTIO ALTERA
Ex Sermónibus Ioánnis Medíocris Neapolitáni epíscopi
(Sermo 7: PLS 4, 785-786)
Dilige Dominum et ambula in viis eius
*Dóminus illuminátio mea et salus mea: quem timébo?//Magnum servum, qui//sciébat quómodo illuminabátur, unde illuminabátur, qualis erat qui illuminabátur.//Vidébat lucem, non istam, quæ ad vésperum tendit; sed illam lucem,//*quam//*óculus non videt.//Mentes ex hac luce illuminátæ non ruunt in peccáta, non//offéndunt in vítiis.///Dicébat enim Dóminus://*Ambuláte dum habétis lucem in vobis.//De qua enim//luce dicébat, nisi de ipso? qui dixit://*Ego lux veni in mundum,//ut qui vident, non//vídeant, et cæci lumen recípiant. Iste ergo Dóminus illuminátio nostra, sol//iustítiæ, qui radiávit Ecclésiam suam cathólicam ubíque diffúsam, et clamábat//Prophéta in figúra eius://*Dóminus illuminátio mea et salus mea: quem timébo?///Illuminátus homo intérior non cláudicat, a via non recédit, totum tólerat. Qui//de longínquo videt pátriam, adversitátes sústinet, in temporálibus non//contristátur, sed in Deo confirmátur; déprimit cor et sústinet, et humilitáte sua//patiéntiam habet. Lumen istud verum, quod//*illúminat omnem hóminem//*veniéntem in hunc mundum,//dat se metuéntibus, infúndit cui vult, ubi vult,//revélat se cui Fílius vult.///Qui sedébat in ténebris et umbra mortis, in ténebris malórum et umbra//peccatórum, orta luce horret sibi et ádicit se, pǽnitet, erubéscit et dicit://*Dóminus//*illuminátio mea et salus mea: quem timébo?//Magna salus, fratres mei. Ista salus//infirmitátem non timet, lassitúdinem non formídat, dolórem non videt. Debémus//ergo plene atque perfécte non tantum lingua, sed étiam mente clamáre et dícere://*Dóminus illuminátio mea et salus mea: quem timébo?//Si ipse illúminat, ipse//salvat, quem timébo? Véniant calígines suggestiónum, Dóminus illuminátio//mea. Veníre possunt, profícere non possunt, cor nostrum impugnándo, non tamen//vincéndo. Véniat cǽcitas cupiditátum,//*Dóminus illuminátio mea.//Fortitúdo ergo//nostra ipse est, qui se dat nobis et nos ipsos damus illi. Cúrrite ad médicum cum//potéstis, ne cum velítis non possítis.
RESPONSORIUM
(Sap 9, 10. 4 a)
℟.//Emítte, Dómine, sapiéntiam de sede magnitúdinis tuæ, ut mecum sit et//mecum labóret;
*//Ut sciam quid accéptum sit apud te.
℣.//Da mihi, Dómine, sédium tuárum assistrícem sapiéntiam.
*//Ut sciam quid//accéptum sit apud te.
Oratio
Omnípotens sempitérne Deus, dírige actus nostros in beneplácito tuo, ut in//nómine dilécti Fílii tui mereámur bonis opéribus abundáre. Per Dóminum.
FERIA VI HEBDOMADÆ III
Ad Officium lectionis
LECTIO PRIOR
De libro Deuteronómii
31, 1-15. 23
Ultima verba Moysis
In diébus illis://[1]//Abiit Móyses et locútus est ómnia verba hæc ad univérsum//Israel//[2]//et dixit ad eos: «Centum vigínti annórum sum hódie, non possum ultra//égredi et íngredi, præsértim cum et Dóminus díxerit mihi: “Non transíbis//Iordánem istum”.//[3]//Dóminus Deus tuus ipse transíbit ante te; ipse delébit gentes//has in conspéctu tuo, et possidébis eas, et Iósue transíbit ante te, sicut locútus est//Dóminus.//[4]//Faciétque Dóminus eis, sicut fecit Sehon et Og régibus Amorræórum//et terræ eórum delevítque eos.//[5]//Cum ergo et hos tradíderit vobis, simíliter faciétis//eis, sicut præcépi vobis.//[6]//Viríliter ágite et confortámini; nolíte timére, nec//paveátis a conspéctu eórum, quia Dóminus Deus tuus ipse est ductor tuus et non//dimíttet nec derelínquet te».///[7]//Vocavítque Móyses Iósue et dixit ei coram omni Israel: «Confortáre et esto//robústus; tu enim introdúces pópulum istum in terram, quam datúrum se pátribus//eórum iurávit Dóminus, et tu eam sorte dívides eis.//[8]//Et Dóminus, qui ductor tuus//est, ipse erit tecum, non dimíttet nec derelínquet te: noli timére nec páveas».///[9]//Et scripsit Móyses legem hanc et trádidit eam sacerdótibus fíliis Levi, qui//portábant arcam fœderis Dómini, et cunctis senióribus Israel;//[10]//præcepítque eis//dicens: «Post septem annos, anno remissiónis, in sollemnitáte Tabernaculórum,//[11]//conveniéntibus cunctis ex Israel, ut appáreant in conspéctu Dómini Dei tui in//loco, quem elégerit, leges verba legis huius coram omni Israel, audiéntibus eis;//[12]//cóngrega pópulum tam viros quam mulíeres, párvulos et ádvenas, qui sunt intra//portas tuas, ut audiéntes discant et tímeant Dóminum Deum vestrum et//custódiant impleántque omnes sermónes legis huius;//[13]//fílii quoque eórum, qui//nunc ignórant, áudiant et discant timére Dóminum Deum vestrum cunctis diébus,//quibus versámini in terra, ad quam vos, Iordáne transmísso, pérgitis//obtinéndam».///[14]//Et ait Dóminus ad Móysen: «Ecce prope sunt dies mortis tuæ; voca Iósue et//state in tabernáculo convéntus, ut præcípiam ei». Abiérunt ergo Móyses et Iósue//et stetérunt in tabernáculo convéntus;//[15]//apparuítque Dóminus ibi in colúmna//nubis, quæ stetit in intróitu tabernáculi.///[23]//Præcepítque Dóminus Iósue fílio Nun et ait: «Confortáre et esto robústus;//tu enim introdúces fílios Israel in terram, quam eis pollícitus sum, et ego ero//tecum».
RESPONSORIUM
(Deut 31, 7 b-8; Prov 3, 26)
℟.//Confortáre et esto robústus, quia Dóminus Deus tuus.
*//Ipse est ductor//tuus, ipse erit tecum; noli timére.
℣.//Dóminus erit in látere tuo et custódiet pedem tuum, ne capiáris.
*//Ipse est//ductor tuus, ipse erit tecum; noli timére.
LECTIO ALTERA
Ex Commentário sancti Ioánnis Fisher epíscopi et mártyris in Psalmos
(Ps 101: Opera omnia, ed. 1597, pp. 1588-1589)
Mirabilia Dei
Primum Deus pópulum Israelíticum ab Ægýpti servitúte, éditis étiam multis//osténtis prodigiísque, liberávit: tránsitum per mare Rubrum étiam sicco pede//dedit; cæléstibus eos alimóniis, manna et coturnícibus, in desérto pavit; siti//laborántibus perénnem aquæ scaturíginem ex saxo duríssimo prodúxit; ab//ómnibus, qui bello urgébant, hóstibus victóriam concéssit; effécit ut Iordánis,//contrárium quo ímpetus flúvii ferébat, retro ad tempus céderet; terram eis//promíssam pro tríbuum et cognatiónum número partítus est et distríbuit. Quæ//cum eis tam amánter et munífice præstitísset, hómines tamen ingráti, tamquam//harum rerum ómnium plane oblíti, relícto ac repudiáto divíni núminis cultu,//nefário sese idololatríæ crímine non semel obstrinxérunt.///Deínde et nos,//*cum iam gentes essémus, ad simulácra muta, prout//*ducebámur, eúntes,//ex naturáli gentilitátis oleástro excísos, veræ pópuli Iudáici//olívæ, fractis étiam ramis naturálibus, inséruit, et suæ grátiæ radícis ac//pinguédinis sócios effécit. Demum//*nec próprio quidem Fílio pepércit, sed pro//*nobis ómnibus trádidit illum, hóstiam et oblatiónem Deo in odórem suavitátis, ut//*nos redímeret ab omni iniquitáte et mundáret sibi pópulum acceptábilem.///Quæ quidem ómnia cum sint certíssima summæ ipsíus in nos tum dilectiónis//tum étiam beneficiéntiæ non arguménta sed indícia; nos tamen hómines longe//ingratíssimi, immo vero ultra omnes ingratitúdinis fines provécti, nec amórem//considerámus, nec beneficiórum magnitúdinem agnóscimus, sed tantórum nobis//bonórum auctórem largitorémque magis aspernámur et quasi contémptui//habémus; nec tam insígnis misericórdia peccatóribus continénter prǽstita nos//movet, ut ex sanctíssimo eius præscrípto vitam et mores componámus.///Digna plane sunt hæc, quæ scribántur in generatióne áltera ad perpétuam//rerum memóriam, ut omnes, qui in pósterum christiáni nómine censéndi sunt,//tantam Dei in nos benignitátem agnoscéntes, a divínis eius láudibus celebrándis//nullo umquam témpore desístant.
RESPONSORIUM
(Ps 67 (68), 27; 95 (96), 1)
℟.//In ecclésiis benedícite Deo,
*//Dómino, vos de fóntibus Israel.
℣.//Cantáte Dómino cánticum novum; cantáte Dómino, omnis terra.
*//Dómino, vos de fóntibus Israel.
Oratio
Omnípotens sempitérne Deus, dírige actus nostros in beneplácito tuo, ut in//nómine dilécti Fílii tui mereámur bonis opéribus abundáre. Per Dóminum.
SABBATO HEBDOMADÆ III
Ad Officium lectionis
LECTIO PRIOR
De libro Deuteronómii
32, 48-52; 34, 1-12
De morte Moysis
In diébus illis://[32,48]//Locútus est Dóminus ad Móysen in eádem die dicens://[49]//«Ascénde in montem istum Abárim, in montem Nebo, qui est in terra Moab//contra Iéricho, et vide terram Chánaan, quam ego tradam fíliis Israel//obtinéndam.//[50]//Et mórere in monte, quem conscéndens iúngeris pópulo tuo, sicut//mórtuus est Aaron frater tuus in monte Hor et appósitus pópulo suo.//[51]//Quia//prævaricáti estis contra me in médio filiórum Israel ad aquas Meribathcádes//desérti Sin, quia non sanctificástis me inter fílios Israel.//[52]//E contra vidébis terram//et non ingrediéris in eam, quam ego dabo fíliis Israel».///[34,1]//Ascéndit ergo Móyses de campéstribus Moab super montem Nebo in//vérticem Phasga contra Iéricho; ostendítque ei Dóminus omnem terram Gálaad//usque Dan//[2]//et univérsum Néphthali terrámque Ephraim et Manásse et omnem//terram Iudæ usque ad mare occidentále//[3]//et Nageb et latitúdinem campi Iéricho//civitátis palmárum usque Segor.//[4]//Dixítque Dóminus ad eum: «Hæc est terra, pro//qua iurávi Abraham, Isaac et Iacob dicens: Sémini tuo dabo eam. Vidísti eam//óculis tuis et non transíbis ad illam».///[5]//Mortuúsque est ibi Móyses servus Dómini in terra Moab, iubénte Dómino.//[6]//Et sepelívit eum in valle in terra Moab contra Béthphegor; et non cognóvit//homo sepúlcrum eius usque in præséntem diem.//[7]//Móyses centum et vigínti//annórum erat, quando mórtuus est; non caligávit óculus eius, nec robur illíus//defécit.//[8]//Fleverúntque eum fílii Israel in campéstribus Moab trigínta diébus; et//compléti sunt dies planctus lugéntium Móysen.///[9]//Iósue vero fílius Nun replétus est spíritu sapiéntiæ, quia Móyses pósuit//super eum manus suas; et obœdiérunt ei fílii Israel fecerúntque, sicut præcépit//Dóminus Móysi.///[10]//Et non surréxit ultra prophéta in Israel sicut Móyses, quem nosset Dóminus//fácie ad fáciem,//[11]//in ómnibus signis atque porténtis, quæ misit eum, ut fáceret in//terra Ægýpti pharaóni et ómnibus servis eius universǽque terræ illíus,//[12]//et in//cuncta manu robústa magnísque mirabílibus, quæ fecit Móyses coram univérso//Israel.
RESPONSORIUM
(Io 1, 14 bc. 16 a. 17; Eccli 24, 33)
℟.//Habitávit in nobis Verbum plenum grátiæ et veritátis et de plenitúdine eius//nos omnes accépimus; quia lex per Móysen data est,
*//Grátia et véritas per//Iesum Christum facta est.
℣.//Lex, quam mandávit Móyses, heréditas dómui Iacob.
*//Grátia et véritas//per Iesum Christum facta est.
LECTIO ALTERA
Ex Constitutióne pastoráli//*Gaudium et spes//Concílii Vaticáni secúndi de Ecclésia//in mundo huius témporis
(Nn. 18. 22)
Mysterium mortis
Coram morte ænígma condiciónis humánæ máximum evádit. Non tantum//cruciátur homo dolóre et córporis dissolutióne progrediénte, sed étiam, immo//magis, perpétuæ exstinctiónis timóre. Recte autem instínctu cordis sui iúdicat,//cum totálem ruínam et definitívum éxitum suæ persónæ abhórret et réspuit.//Semen æternitátis quod in se gerit, ad solam matériam cum irreductíbile sit,//contra mortem insúrgit. Omnia téchnicæ artis molímina, licet perutília,//anxietátem hóminis sedáre non valent: prorogáta enim biológica longǽvitas illi//ulterióris vitæ desidério satisfácere nequit, quod cordi eius ineluctabíliter inest.///Dum coram morte omnis imaginátio déficit, Ecclésia tamen, revelatióne//divína edócta, hóminem ad beátum finem, ultra terréstris misériæ límites, a Deo//creátum esse affírmat. Mors ínsuper corporális, a qua homo si non peccásset//subtráctus fuísset, fides christiána docet fore ut vincátur, cum homo in salútem,//culpa sua pérditam, ab omnipoténte et miseránte Salvatóre restituétur. Deus enim//hóminem vocávit et vocat, ut ei in perpétua incorruptíbilis vitæ divínæ//communióne tota sua natúra adhǽreat. Quam victóriam Christus, hóminem a//morte per mortem suam liberándo, ad vitam resúrgens adéptus est. Cuicúmque//ígitur recogitánti hómini fides, cum sólidis arguméntis obláta, in eius anxietáte//de sorte futúra respónsum offert; simúlque facultátem præbet cum diléctis//frátribus iam morte præréptis in Christo communicándi, spem cónferens eos//veram vitam apud Deum adéptos esse.///Christiánum certe urgent necéssitas et offícium contra malum per multas//tribulatiónes certándi necnon mortem patiéndi; sed mystério pascháli//consociátus, Christi morti configurátus, ad resurrectiónem spe roborátus//occúrret.///Quod non tantum pro christifidélibus valet, sed et pro ómnibus homínibus//bonæ voluntátis in quorum corde grátia invisíbili modo operátur. Cum enim pro//ómnibus mórtuus sit Christus cumque vocátio hóminis última revéra una sit,//scílicet divína, tenére debémus Spíritum Sanctum cunctis possibilitátem offérre//ut, modo Deo cógnito, huic pascháli mystério consociéntur.///Tale et tantum est hóminis mystérium, quod per revelatiónem christiánam//credéntibus illucéscit. Per Christum et in Christo, ígitur, illuminátur ænígma//dolóris et mortis, quod extra eius Evangélium nos óbruit. Christus resurréxit,//morte sua mortem déstruens, vitámque nobis largítus est ut, fílii in Fílio,//clamémus in Spíritu://*Abba, Pater!
RESPONSORIUM
(Ps 26 (27), 1; 22 (23), 4 ab)
℟.//Dóminus illuminátio mea et salus mea, quem timébo?
*//Dóminus//protéctor vitæ meæ, a quo trepidábo?
℣.//Si ambulávero in valle umbræ mortis, non timébo mala, quóniam tu//mecum es.
*//Dóminus protéctor vitæ meæ, a quo trepidábo?
Oratio
Omnípotens sempitérne Deus, dírige actus nostros in beneplácito tuo, ut in//nómine dilécti Fílii tui mereámur bonis opéribus abundáre. Per Dóminum.
DOMINICA
Ad Officium lectionis
LECTIO PRIOR
Incipit Epístola prima beáti Pauli apóstoli ad Thessalonicénses
1, 1 — 2, 12
Pauli necessitudo cum Ecclesia Thessalonicensium
[1,1]//Paulus et Silvánus et Timótheus ecclésiæ Thessalonicénsium in Deo Patre//et Dómino Iesu Christo: grátia vobis et pax.///[2]//Grátias ágimus Deo semper pro ómnibus vobis, memóriam faciéntes in//oratiónibus nostris, sine intermissióne//[3]//mémores óperis fídei vestræ et labóris//caritátis et sustinéntiæ spei Dómini nostri Iesu Christi ante Deum et Patrem//nostrum,//[4]//sciéntes, fratres, dilécti a Deo, electiónem vestram,//[5]//quia evangélium//nostrum non fuit ad vos in sermóne tantum, sed et in virtúte et in Spíritu Sancto//et in plenitúdine multa, sicut scitis quales fuérimus vobis propter vos.///[6]//Et vos imitatóres nostri facti estis et Dómini, excipiéntes verbum in//tribulatióne multa cum gáudio Spíritus Sancti,//[7]//ita ut facti sitis forma ómnibus//credéntibus in Macedónia et in Acháia.//[8]//A vobis enim diffamátus est sermo//Dómini non solum in Macedónia et in Acháia, sed in omni loco fides vestra, quæ//est ad Deum, profécta est, ita ut non sit nobis necésse quidquam loqui;//[9]//ipsi enim//de nobis annúntiant qualem intróitum habuérimus ad vos, et quómodo convérsi//estis ad Deum a simulácris servíre Deo vivo et vero//[10]//et exspectáre Fílium eius//de cælis, quem suscitávit ex mórtuis, Iesum, qui éripit nos ab ira ventúra.///[2,1]//Nam ipsi scitis, fratres, intróitum nostrum ad vos quia non inánis fuit,//[2]//sed//ante passi et contuméliis affécti, sicut scitis, in Philíppis, fidúciam habúimus in//Deo nostro loqui ad vos evangélium Dei in multa sollicitúdine.//[3]//Exhortátio enim//nostra non ex erróre neque ex immundítia neque in dolo,//[4]//sed sicut probáti//sumus a Deo, ut crederétur nobis evangélium, ita lóquimur non quasi homínibus//placéntes, sed Deo, qui probat corda nostra.//[5]//Neque enim aliquándo fúimus in//sermóne adulatiónis, sicut scitis, neque sub prætéxtu avarítiæ, Deus testis,//[6]//nec//quæréntes ab homínibus glóriam, neque a vobis neque ab áliis,//[7]//cum possémus//óneri esse ut Christi apóstoli, sed facti sumus párvuli in médio vestrum,//tamquam si nutrix fóveat fílios suos,//[8]//ita desiderántes vos, cúpide volebámus//trádere vobis non solum evangélium Dei, sed étiam ánimas nostras, quóniam//caríssimi nobis facti estis.//[9]//Mémores enim estis, fratres, labóris nostri et//fatigatiónis; nocte et die operántes, ne quem vestrum gravarémus, prædicávimus//in vobis evangélium Dei.//[10]//Vos testes estis et Deus, quam sancte et iuste et sine//queréla vobis, qui credidístis, fúimus,//[11]//sicut scitis quáliter unumquémque//vestrum, tamquam pater fílios suos,//[12]//deprecántes vos et consolántes testificáti//sumus, ut ambularétis digne Deo, qui vocat vos in suum regnum et glóriam.
RESPONSORIUM
(1 Th 1, 9 b-10; 3, 12 a. 13)
℟.//Convérsi estis ad Deum, servíre Deo vivo et vero, et exspectáre Fílium//eius de cælis, quem suscitávit ex mórtuis,
*//Qui éripit nos ab ira ventúra.
℣.//Abundáre fáciat Dóminus caritáte in ínvicem et in omnes, ad confirmánda//corda vestra in sanctitáte in advéntu Dómini.
*//Qui éripit nos ab ira ventúra.
LECTIO ALTERA
Ex Epístola sancti Ignátii Antiochéni epíscopi et mártyris ad Smyrnǽos
(Inscriptio; nn. 1, 1 — 4, 1: Funk 1, 235-237)
Christus vocavit nos in suum regnum et gloriam
Ignátius, qui et Theóphorus, Ecclésiæ Dei Patris et dilécti Iesu Christi, omne//donum per misericórdiam consecútæ, replétæ fide et caritáte, nulla grátia//destitútæ, Deo dilectíssimæ et sanctíferæ, quæ est Smyrnæ in Asia, in//immaculáto spíritu et in verbo Dei plúrimam salútem.///Glorífico Iesum Christum Deum, qui vos ádeo sapiéntes réddidit; observávi//enim perféctos vos esse in fide immóbili, ut clavis affíxos cruci Dómini Iesu//Christi quoad carnem et ánimam, et stabilítos in caritáte per sánguinem Christi,//plena firmáque fide credéntes in Dóminum nostrum vere oriúndum//*ex génere//*David secúndum carnem,//Fílium Dei secúndum voluntátem et poténtiam Dei,//natum vere ex Vírgine, baptizátum a Ioánne,//*ut implerétur ab eo omnis iustítia;//vere sub Póntio Piláto et Heróde tetrárcha clavis confíxum pro nobis in carne (ex//cuius fructu nos sumus per divíne beátam passiónem eius), ut per resurrectiónem//suam in sǽcula élevet vexíllum pro sanctis et fidélibus suis, sive in Iudǽis sive//in géntibus, in uno córpore Ecclésiæ suæ.///Omnia autem hæc passus est propter nos, ut salútem consequerémur; et vere//passus est, ut et vere seípsum resuscitávit.///Ego enim scio et post resurrectiónem eum in carne fuísse, et credo eum//adhuc in carne esse. Et quando ad Petrum et sócios eius venit, dixit iis://*Apprehéndite, palpáte me et vidéte, quod non sim dæmónium incorporále.//Et//conféstim ipsum tetigérunt et credidérunt, commíxti carne eius et spíritu. Propter//hoc étiam mortem contempsérunt et mortis sunt invénti victóres. Post//resurrectiónem autem cum illis comédit et bibit ut carnális, quamvis spiritáliter//unítus esset Patri.///De his autem admóneo vos, caríssimi, quamvis vos idem sentíre sciam.
RESPONSORIUM
(Gal 2, 19. 20)
℟.//Legi mórtuus sum, ut Deo vivam; quod autem nunc vivo in carne, in fide//vivo Fílii Dei,
*//Qui diléxit me et trádidit semetípsum pro me.
℣.//Christo confíxus sum cruci; vivo autem iam non ego, vivit vero in me//Christus.
*//Qui diléxit me et trádidit semetípsum pro me.
Oratio
Concéde nobis, Dómine Deus noster, ut te tota mente venerémur et omnes//hómines rationábili diligámus afféctu. Per Dóminum.
FERIA II HEBDOMADÆ IV
Ad Officium lectionis
LECTIO PRIOR
De Epístola prima beáti Pauli apóstoli ad Thessalonicénses
2, 13 — 3, 13
Amicitia Pauli et Thessalonicensium
Fratres://[2,13]//Grátias ágimus Deo sine intermissióne, quóniam cum accepissétis//a nobis verbum audítus Dei, accepístis non ut verbum hóminum sed, sicut est//vere, verbum Dei, quod et operátur in vobis, qui créditis.//[14]//Vos enim imitatóres//facti estis, fratres, ecclesiárum Dei, quæ sunt in Iudǽa in Christo Iesu, qui éadem//passi estis et vos a contribúlibus vestris, sicut et ipsi a Iudǽis,//[15]//qui et Dóminum//occidérunt Iesum et prophétas et nos persecúti sunt et Deo non placent et//ómnibus homínibus adversántur,//[16]//prohibéntes nos géntibus loqui, ut salvæ fiant,//ut ímpleant peccáta sua semper. Pervénit autem ira Dei super illos usque in//finem.///[17]//Nos autem, fratres, desoláti a vobis ad tempus horæ, fácie non corde,//abundántius festinávimus fáciem vestram vidére cum multo desidério.//[18]//Propter//quod volúimus veníre ad vos, ego quidem Paulus et semel et íterum, et impedívit//nos Sátanas.//[19]//Quæ est enim nostra spes aut gáudium aut coróna glóriæ — nonne//et vos — ante Dóminum nostrum Iesum in advéntu eius?//[20]//Vos enim estis glória//nostra et gáudium.///[3,1]//Propter quod non sustinéntes ámplius, plácuit nobis, ut relinquerémur//Athénis soli,//[2]//et mísimus Timótheum, fratrem nostrum et cooperatórem Dei in//evangélio Christi, ad confirmándos vos et exhortándos pro fide vestra,//[3]//ut nemo//turbétur in tribulatiónibus istis. Ipsi enim scitis quod in hoc pósiti sumus;//[4]//nam et//cum apud vos essémus, prædicebámus vobis passúros nos tribulatiónes, sicut et//factum est et scitis.//[5]//Proptérea et ego ámplius non sústinens, misi ad//cognoscéndam fidem vestram, ne forte tentáverit vos is qui tentat, et inánis fiat//labor noster.///[6]//Nunc autem veniénte Timótheo ad nos a vobis et annuntiánte nobis fidem et//caritátem vestram et quia memóriam nostri habétis bonam semper, desiderántes//nos vidére, sicut nos quoque vos,//[7]//ídeo consoláti sumus, fratres, propter vos in//omni necessitáte et tribulatióne nostra per vestram fidem,//[8]//quóniam nunc//vívimus, si vos statis in Dómino.//[9]//Quam enim gratiárum actiónem póssumus//Deo retribúere pro vobis in omni gáudio, quo gaudémus propter vos ante Deum//nostrum,//[10]//nocte et die abundántius orántes ut videámus fáciem vestram et//compleámus ea, quæ desunt fídei vestræ?///[11]//Ipse autem Deus et Pater noster et Dóminus noster Iesus dírigat viam//nostram ad vos;//[12]//vos autem Dóminus abundáre et superabundáre fáciat caritáte//in ínvicem et in omnes, quemádmodum et nos in vos,//[13]//ad confirmánda corda//vestra sine queréla in sanctitáte ante Deum et Patrem nostrum, in advéntu//Dómini nostri Iesu cum ómnibus sanctis eius. Amen.
RESPONSORIUM
(Cf. 1 Th 3, 12. 13 a; 2 Th 2, 16 a. 17 a)
℟.//Multíplicet vos Dóminus et abundáre et superabundáre fáciat caritáte in//ínvicem et in omnes,
*//Ad confirmánda corda vestra in sanctitáte.
℣.//Ipse Dóminus noster consolétur corda vestra.
*//Ad confirmánda corda//vestra in sanctitáte.
LECTIO ALTERA
Ex Tractátibus Pseudo-Hilárii in Psalmos
(Ps 132: PLS 1, 244-245)
Erat omnium credentium cor unum et anima una
*Ecce quam bonum est et iucúndum habitáre fratres in unum.//Bonum et//iucúndum est in unum fratres habitáre, quia, cum in uno hábitant, convéntu//Ecclésiæ congregántur; cum fratres nuncupántur únicæ voluntátis caritáte//concórdes sunt.///Ad primam enim Apostolórum prædicatiónem hoc magnum præcéptum//fuísse légimus, quod dícitur://*Erat enim ómnium credéntium cor et ánima una.//Hoc ítaque pópulo Dei cóngruit sub uno Patre fratres esse, sub uno Spíritu unum//esse, sub una domo unánimes incédere, sub uno córpore uníus córporis membra//esse.///Iucúndum et bonum est habitáre fratres in unum. Comparatiónem vero huius//boni iucundíque Prophéta constítuit dicens://*Sicut unguéntum de cápite, quod//*descéndit in barbam Aaron, quod descéndit in oram vestiménti eius.//Aaron//unguéntum compósitum fuit ex odóribus, unde úngitur in sacerdótem. Hanc//consecratiónem primum sacerdóti suo Deo esse complácuit; Dóminum quoque//nostrum invisibíliter unctum esse//*a consórtibus suis.//Unctio ista terréna non est;//non cornu, ut reges ungebántur, sed//*óleo lætítiæ//unctus est. Dénique post hanc//unctiónem Aaron secúndum legem christus est nuncupátus.///Ut ígitur hoc unguéntum immúndos córdium spíritus, quocúmque infúsum//fúerit, exstínguit, ita et per unctiónem caritátis, concórdiam Deo iam quod est//suáve spirámus, Apóstolo dicénte://*Christi bonus odor sumus.//Ut ergo plácitum//hoc in primo Deo est Aaron sacerdóte unguéntum, ita bonum et iucúndum est//habitáre fratres in unum.///Descéndit autem únctio a cápite in barbam. Barba autem virílis ætátis ornátus//est. Neque enim nos párvulos esse in Christo opórtet, nisi ad id tantum quod//dictum est, ut simus párvuli malítia, non sensu. Infidéles autem omnes Apóstolus//párvulos esse dicit, quod infírmi sint ad cibum firmum, adhuc lacte égeant,//Apóstolo dicénte://*Lacte vos potávi, non cibo; nondum enim poterátis, sed nec//*adhuc potéstis.
RESPONSORIUM
(Rom 12, 5; Eph 4, 7; 1 Cor 12, 13)
℟.//Multi unum corpus sumus in Christo, sínguli autem alter alteríus//membra.
*//Unicuíque autem nostrum data est grátia secúndum mensúram//donatiónis Christi.
℣.//In uno Spíritu omnes nos in unum corpus baptizáti sumus et omnes unum//Spíritum potáti sumus.
*//Unicuíque autem nostrum data est grátia secúndum//mensúram donatiónis Christi.
Oratio
Concéde nobis, Dómine Deus noster, ut te tota mente venerémur et omnes//hómines rationábili diligámus afféctu. Per Dóminum.
FERIA III HEBDOMADÆ IV
Ad Officium lectionis
LECTIO PRIOR
De Epístola prima beáti Pauli apóstoli ad Thessalonicénses
4, 1-18
Vita sancta et spes resurrectionis
[1]//Fratres, rogámus vos et obsecrámus in Dómino Iesu, ut — quemádmodum//accepístis a nobis quómodo vos opórteat ambuláre et placére Deo, sicut et//ambulátis — ut abundétis magis.//[2]//Scitis enim, quæ præcépta dedérimus vobis//per Dóminum Iesum.//[3]//Hæc est enim volúntas Dei, sanctificátio vestra,//[4]//ut//abstineátis a fornicatióne, ut sciat unusquísque vestrum suum vas possidére in//sanctificatióne et honóre,//[5]//non in passióne desidérii, sicut et gentes, quæ ignórant//Deum,//[6]//ut ne quis supergrediátur neque circumvéniat in negótio fratrem suum,//quóniam vindex est Dóminus de his ómnibus, sicut et prædíximus vobis et//testificáti sumus.//[7]//Non enim vocávit nos Deus in immundítiam sed in//sanctificatiónem.//[8]//Itaque, qui spernit, non hóminem spernit sed Deum, qui étiam//dat Spíritum suum Sanctum in vos.///[9]//De caritáte autem fraternitátis non necésse habétis, ut vobis scribam; ipsi//enim vos a Deo edócti estis, ut diligátis ínvicem;//[10]//étenim fácitis illud in omnes//fratres in univérsa Macedónia. Rogámus autem vos, fratres, ut abundétis magis//[11]//et óperam detis, ut quiéti sitis et ut vestrum negótium agátis et operémini//mánibus vestris, sicut præcípimus vobis,//[12]//ut honéste ambulétis ad eos, qui foris//sunt, et nullíus áliquid desiderétis.///[13]//Nólumus autem vos ignoráre, fratres, de dormiéntibus, ut non contristémini//sicut et céteri, qui spem non habent.//[14]//Si enim crédimus quod Iesus mórtuus est//et resurréxit, ita et Deus eos, qui dormiérunt, per Iesum addúcet cum eo.//[15]//Hoc//enim vobis dícimus in verbo Dómini, quia nos, qui vívimus, qui relínquimur in//advéntum Dómini, non præveniémus eos, qui dormiérunt;//[16]//quóniam ipse//Dóminus in iussu, in voce archángeli et in tuba Dei descéndet de cælo, et mórtui,//qui in Christo sunt, resúrgent primi;//[17]//deínde nos, qui vívimus, qui relínquimur//simul rapiémur cum illis in núbibus óbviam Dómino in áera, et sic semper cum//Dómino érimus.//[18]//Itaque consolámini ínvicem in verbis istis.
RESPONSORIUM
(1 Th 4, 16 a; Mc 13, 27 b; cf. Mt 24, 31 a)
℟.//Ipse Dóminus in iussu, in voce archángeli et in tuba Dei descéndet de//cælo;
*//Et congregábit eléctos suos a quáttuor ventis, a summo terræ usque ad//summum cæli.
℣.//Cum vénerit Fílius hóminis, mittet ángelos suos cum tuba magna.
*//Et//congregábit eléctos suos a quáttuor ventis, a summo terræ usque ad summum//cæli.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 3, 19, 1. 3 — 20, 1: SCh 34, 332. 336-338)
Primitiæ resurrectionis in Christo
Propter hoc Verbum Dei homo et qui Fílius Dei est Fílius hóminis factus est,//ut homo commíxtus Verbo Dei et adoptiónem percípiens fiat fílius Dei.///Non enim poterámus áliter percípere incorruptélam et immortalitátem, nisi//aduníti fuissémus incorruptélæ et immortalitáti. Quemádmodum autem adunári//possémus incorruptélæ et immortalitáti nisi prius incorruptéla et immortálitas//facta fuísset id quod et nos, ut absorberétur quod erat corruptíbile ab incorruptéla//et quod erat mortále ab immortalitáte, uti filiórum adoptiónem perciperémus?///Hic ígitur Fílius Dei Dóminus noster Verbum exsístens Patris, et Fílius//hóminis, quóniam ex María quæ ex homínibus habébat genus, quæ et ipsa erat//homo, hábuit secúndum hóminem generatiónem, factus est Fílius hóminis.///Propter hoc et ipse Dóminus dedit nobis signum in profúndum, in//altitúdinem sursum, quod non postulávit homo, quia nec sperávit vírginem//prægnántem fíeri posse quæ erat virgo et párere fílium et hunc partum Deum//esse nobíscum et descéndere in ea quæ sunt deórsum terræ, quæréntem ovem//quæ períerat (quod quidem erat próprium ipsíus plasma) et ascéndere in//altitúdinem, offeréntem et commendántem Patri eum hóminem qui fúerat//invéntus, primítias resurrectiónis hóminis in semetípso fáciens, ut,//quemádmodum caput resurréxit a mórtuis, sic et réliquum corpus (omnis//hóminis qui invenítur in vita, impléto témpore condemnatiónis eius quæ erat//propter inobœdiéntiam) resúrgat, per compágines et coniunctiónes coaléscens et//confirmátum augménto Dei unoquóque membrórum habénte própriam et aptam//in córpore positiónem. Multæ mansiónes apud Patrem, quóniam et multa//membra in córpore.///Magnánimis ígitur fuit Deus, deficiénte hómine, eam quæ per Verbum esset//victóriam reddéndam ei prǽvidens. Cum enim perficiebátur virtus in infirmitáte,//benignitátem Dei et magnificentíssimam ostendébat virtútem.
RESPONSORIUM
(1 Cor 15, 20. 22. 21)
℟.//Christus resurréxit a mórtuis, primítiæ dormiéntium.
*//Et sicut in Adam//omnes moriúntur, ita et in Christo omnes vivificabúntur.
℣.//Per hóminem mors et per hóminem resurréctio mortuórum.
*//Et sicut in//Adam omnes moriúntur, ita et in Christo omnes vivificabúntur.
Oratio
Concéde nobis, Dómine Deus noster, ut te tota mente venerémur et omnes//hómines rationábili diligámus afféctu. Per Dóminum.
FERIA IV HEBDOMADÆ IV
Ad Officium lectionis
LECTIO PRIOR
De Epístola prima beáti Pauli apóstoli ad Thessalonicénses
5, 1-28
Conversatio filiorum lucis
[1]//De tempóribus et moméntis, fratres, non indigétis, ut scribátur vobis,//[2]//ipsi//enim diligénter scitis quia dies Dómini sicut fur in nocte ita véniet.//[3]//Cum enim//díxerint: «Pax et secúritas», tunc repentínus eis supervéniet intéritus, sicut dolor//in útero habénti, et non effúgient.//[4]//Vos autem, fratres, non estis in ténebris, ut vos//dies ille tamquam fur comprehéndat;//[5]//omnes enim vos fílii lucis estis et fílii diéi.//Non sumus noctis neque tenebrárum;//[6]//ígitur non dormiámus sicut céteri, sed//vigilémus et sóbrii simus.///[7]//Qui enim dórmiunt, nocte dórmiunt, et qui ébrii sunt, nocte inebriántur.//[8]//Nos//autem, qui diéi sumus, sóbrii simus,//*indúti lorícam//fídei et caritátis et//*gáleam//spem//*salútis//;//[9]//quóniam non pósuit nos Deus in iram sed in acquisitiónem salútis//per Dóminum nostrum Iesum Christum,//[10]//qui mórtuus est pro nobis, ut sive//vigilémus sive dormiámus, simul cum illo vivámus.//[11]//Propter quod consolámini//ínvicem et ædificáte altérutrum, sicut et fácitis.///[12]//Rogámus autem vos, fratres, ut novéritis eos, qui labórant inter vos et//præsunt vobis in Dómino et monent vos,//[13]//ut habeátis illos superabundánter in//caritáte propter opus illórum. Pacem habéte inter vos.//[14]//Hortámur autem vos,//fratres: corrípite inquiétos, consolámini pusillánimes, suscípite infírmos,//longánimes estóte ad omnes.//[15]//Vidéte, ne quis malum pro malo alícui reddat, sed//semper, quod bonum est, sectámini et in ínvicem et in omnes.//[16]//Semper gaudéte,//[17]//sine intermissióne oráte,//[18]//in ómnibus grátias ágite; hæc enim volúntas Dei est//in Christo Iesu erga vos.//[19]//Spíritum nolíte exstínguere,//[20]//prophetías nolíte//spérnere;//[21]//ómnia autem probáte, quod bonum est tenéte,//[22]//ab omni spécie mala//abstinéte vos.///[23]//Ipse autem Deus pacis sanctíficet vos per ómnia, et ínteger spíritus vester et//ánima et corpus sine queréla in advéntu Dómini nostri Iesu Christi servétur.//[24]//Fidélis est, qui vocat vos, qui étiam fáciet.///[25]//Fratres, oráte étiam pro nobis.///[26]//Salutáte fratres omnes in ósculo sancto.//[27]//Adiúro vos per Dóminum, ut//legátur epístula ómnibus frátribus.///[28]//Grátia Dómini nostri Iesu Christi vobíscum.
RESPONSORIUM
(1 Th 5, 9-10; Col 1, 13)
℟.//Pósuit nos Deus non in iram sed in acquisitiónem salútis per Dóminum//nostrum Iesum Christum,
*//Qui mórtuus est pro nobis, ut simul cum illo//vivámus.
℣.//Erípuit nos de potestáte tenebrárum et tránstulit in regnum Fílii dilectiónis//suæ.
*//Qui mórtuus est pro nobis, ut simul cum illo vivámus.
LECTIO ALTERA
Ex Capítibus Diádochi Photicénsis epíscopi De perfectióne spiritáli
(Cap. 6. 26. 27. 30: PG 65, 1169. 1175-1176)
Spirituum discretionis scientia per gustum mentis acquiritur
Lumen veræ cognitiónis est discérnere sine lapsu rectum a pravo; quod//quidem cum fit, tunc via iustítiæ, quæ ad Deum solem iustítiæ mentem ducit,//ultra in infinítam sciéntiæ illuminatiónem illam ipsam mentem introdúcit,//tamquam quæréntem iam deínceps cum fidúcia caritátem.///Opórtet enim eos qui certant, ánimum semper extra perturbatiónem fluctus//conserváre, ut mens cogitatiónes incurréntes discérnens, bonas quidem et a Deo//missas, in penu memóriæ recóndat; malas vero et dæmoníacas ex apothécis//natúræ eíciat. Mare enim cum tranquíllum est, usque ad fundum est piscatóribus//perspícuum, ita ut tunc nihil fere ibi píscium eos láteat; cum vero ventis agitátur,//tegit tempestáte túrbida, quæ in plácida tranquillitáte lárgiter facit pérspici. Ex//quo fit, ut ars eórum qui piscatórios dolos machinántur, otiósa sit.///Sed solúmmodo Spíritus Sancti est purgáre mentem; nisi enim ingrediátur//fortis ille et dirípiat latrónem, numquam præda eripiétur. Opórtet ígitur in//ómnibus pace ánimæ Spíritum Sanctum recreáre, vel lucérnam cognitiónis//semper apud nos lucéntem habeámus; ipsa enim in penetráli mentis semper//splendénte, non solum illi amarulénti et tenebricósi dǽmonum appúlsus//patefíunt, sed étiam magnópere languéscunt, ab illo sancto et glorióso lúmine//deprehénsi.///Idcírco Apóstolus ait://*Spíritum nolíte exstínguere,//id est, ne per malefícia et//pravas cogitatiónes Spíritum Sanctum tristítia afficiátis, ne suo illo splendóre vos//désinat protégere. Nec enim ætérnum illud et vivíficum Spíritus Sancti//exstínguitur, quin pótius illíus tristítia, hoc est avérsio, mentem sine lúmine//cognitiónis obscúram et calígine circumfúsam relínquit.///Sensus mentis est gustus perféctus, quo res discernúntur. Quemádmodum//enim gustu, qui est sensus córporis, bona a malis sine erróre, cum recte valémus,//discernéntes ea quæ sunt suávia, appétimus: sic mens nostra, cum cœperit//íntegra sanitáte, et in multa curárum vacuitáte movéri, potest étiam divínam//consolatiónem áffatim sentíre, memoriámque habére gustus sine oblivióne per//operatiónem caritátis ad probándum potióra, ut Apóstolus ait://*Et hoc oro, ut//*cáritas vestra magis abúndet in sciéntia et omni sensu, ut probétis potióra.
RESPONSORIUM
(Cf. Tob 4, 19 a; 14, 8 b)
℟.//Omni témpore bénedic Dóminum et póstula ab illo, ut dirigántur viæ tuæ
*//Et omnes sémitæ tuæ et consília bene disponántur.
℣.//Servi Deo et fac coram illo, quod ipsi placet in veritáte et in tota virtúte//tua.
*//Et omnes sémitæ tuæ et consília bene disponántur.
Oratio
Concéde nobis, Dómine Deus noster, ut te tota mente venerémur et omnes//hómines rationábili diligámus afféctu. Per Dóminum.
FERIA V HEBDOMADÆ IV
Ad Officium lectionis
LECTIO PRIOR
Incipit Epístola secúnda beáti Pauli apóstoli ad Thessalonicénses
1, 1-12
Salutatio et gratiarum actio
[1]//Paulus et Silvánus et Timótheus ecclésiæ Thessalonicénsium in Deo Patre//nostro et Dómino Iesu Christo://[2]//grátia vobis et pax a Deo Patre nostro et Dómino//Iesu Christo.///[3]//Grátias ágere debémus Deo semper pro vobis, fratres, sicut dignum est,//quóniam supercréscit fides vestra, et abúndat cáritas uniuscuiúsque ómnium//vestrum in ínvicem,//[4]//ita ut et nos ipsi in vobis gloriémur in ecclésiis Dei pro//patiéntia vestra et fide in ómnibus persecutiónibus et tribulatiónibus, quas//sustinétis,//[5]//indícium iusti iudícii Dei, ut digni habeámini regno Dei, pro quo et//patímini,//[6]//síquidem iustum est apud Deum retribúere tribulatiónem his, qui vos//tríbulant,//[7]//et vobis, qui tribulámini, réquiem nobíscum in revelatióne Dómini//Iesu de cælo cum ángelis virtútis eius,//[8]//*in igne flammæ, dantis vindíctam his, qui//*non novérunt Deum//et qui non obœdiunt evangélio Dómini nostri Iesu,//[9]//qui//pœnas dabunt intéritu ætérno//*a fácie Dómini et a glória virtútis eiu//s,//[10]//cum//vénerit glorificári in sanctis suis et admirábilis fíeri in ómnibus, qui credidérunt,//quia créditum est testimónium nostrum super vos in die illo.///[11]//Ad quod étiam orámus semper pro vobis, ut dignétur vos vocatióne sua//Deus noster et ímpleat omnem voluntátem bonitátis et opus fídei in virtúte,//[12]//ut//glorificétur nomen Dómini nostri Iesu Christi in vobis, et vos in illo, secúndum//grátiam Dei nostri et Dómini Iesu Christi.
RESPONSORIUM
(Cf. 2 Th 1, 10 a; Ps 144 (145), 13 b)
℟.//Véniet Dóminus glorificári in sanctis suis
*//Et admirábilis fíeri in ómnibus//qui credidérunt.
℣.//Fidélis Dóminus in ómnibus verbis suis et sanctus in ómnibus opéribus//suis.
*//Et admirábilis fíeri in ómnibus qui credidérunt.
LECTIO ALTERA
Ex Catechésibus sancti Cyrílli Hierosolymitáni epíscopi
(Cat. 13, 1. 3. 6. 23: PG 33, 771-774. 779. 799. 802)
Crux tibi gaudium sit etiam tempore persecutionis
Gloriátio sane Ecclésiæ cathólicæ est quǽlibet Christi áctio: gloriatiónum//vero gloriátio, crux est. Quod probe callens Paulus ait://*Mihi autem absit gloriári,//*nisi in cruce Christi.///Admirándum quidem fuit et illud, ut cæcus a nativitáte in Síloam visum//recíperet: sed quid hoc ad cæcos totíus univérsi? Magnum et supra natúram//Lázarum quatriduánum resúrgere: sed hæc tamen ad illum unum pértigit grátia;//quid autem ad eos, qui in univérso orbe peccátis mórtui erant? Mirábile, quod//quinque panes in mília hóminum quinque, fontis instar, cibum suppeditárint: sed//quid ad eos qui in orbe toto ignorántiæ fame premebántur? Admirábile prorsus//solvi mulíerem, per decem et octo annos a Sátana alligátam: sed quid hoc, si ad//omnes nos spectes, qui peccatórum nostrórum caténis constrícti erámus?///At crucis glória, et eos qui per ignorántiam cæci erant illuminávit, et omnes//sub peccáto deténtos solvit, et univérsum hóminum mundum redémit.///Ne nos ítaque púdeat crucis Salvatóris, immo pótius de ea gloriémur. Verbum//enim crucis Iudǽis quidem scándalum est, Gentílibus vero stultítia et nobis//salus. Et iis quidem qui péreunt, stultítia est; nobis autem qui salvi fimus, virtus//Dei est. Non enim nudus homo erat qui nostri grátia moriebátur; sed Fílius Dei,//Deus homo factus.///Tum vero agnus ille Móysis institúto mactátus procul arcébat vastatórem;//Agnus autem Dei qui tollit peccátum mundi, nonne multo magis a peccátis//liberárit? Ac sanguis quidem irrationábilis ovis salútem exhibébat; Unigéniti//vero sanguis non magis salútem áfferat?///Non coácte relíquit vitam, neque vi alláta mactátus est, sed voluntárie. Audi//quid dicat://*Potestátem hábeo ponéndi ánimam meam; et potestátem hábeo//*íterum suméndi eam.//Venit ígitur ex líbero propósito ad passiónem, gaudens de//exímio ópere, lætabúndus de coróna, plaudens sibi de hóminum salúte: crucem//non erubéscens, salútem enim dabat orbi. Neque enim vilis erat homo qui//patiebátur, sed Deus inhumanátus, deque obœdiéntiæ prǽmio decértans.///Ne ergo in témpore pacis solúmmodo gáudium tibi crux sit; verum étiam in//témpore persecutiónis eándem habéto fidem, ne in témpore pacis sis amícus//Iesu, et bellórum témpore inimícus. Accipis nunc peccatórum tuórum//remissiónem, et spiritális donatívi regis tui muníficas grátias; cum ingrúerit//bellum, pro rege tuo strénue decérta.///Iesus pro te crucifíxus est, qui nihil peccáverat: et tu non crucifigáris pro eo//qui tui grátia cruci affíxus est? Non tu grátiam das; prior enim accepísti: sed//grátiam reddis, exsólvens débitum ei, qui propter te in Gólgotha est crucifíxus.
RESPONSORIUM
(1 Cor 1, 18. 23)
℟.//Verbum crucis pereúntibus quidem stultítia est,
*//His autem, qui salvi//fiunt, id est nobis, virtus Dei est.
℣.//Nos prædicámus Christum crucifíxum, Iudǽis quidem scándalum,//géntibus autem stultítiam.
*//His autem, qui salvi fiunt, id est nobis, virtus Dei//est.
Oratio
Concéde nobis, Dómine Deus noster, ut te tota mente venerémur et omnes//hómines rationábili diligámus afféctu. Per Dóminum.
FERIA VI HEBDOMADÆ IV
Ad Officium lectionis
LECTIO PRIOR
De Epístola secúnda beáti Pauli apóstoli ad Thessalonicénses
2, 1-17
Dies Domini
[1]//Rogámus vos, fratres, circa advéntum Dómini nostri Iesu Christi et nostram//congregatiónem in ipsum,//[2]//ut non cito moveámini a sensu neque terreámini,//neque per spíritum neque per verbum neque per epístulam tamquam per nos,//quasi instet dies Dómini.//[3]//Ne quis vos sedúcat ullo modo; quóniam nisi vénerit//discéssio primum, et revelátus fúerit homo iniquitátis, fílius perditiónis,//[4]//qui//adversátur et//*extóllitur supra omne//, quod dícitur//*Deus//aut quod cólitur, ita ut//*in//templo//*Dei sédeat//, osténdens se quia sit//*Deus//.///[5]//Non retinétis quod, cum adhuc essem apud vos, hæc dicébam vobis?//[6]//Et//nunc quid detíneat scitis, ut ipse revelétur in suo témpore.//[7]//Nam mystérium iam//operátur iniquitátis; tantum qui tenet nunc, donec de médio fiat.///[8]//Et tunc revelábitur ille//*iníquus//, quem Dóminus Iesus//*interfíciet spíritu oris//*sui//et déstruet illustratióne advéntus sui,//[9]//eum, cuius est advéntus secúndum//operatiónem Sátanæ in omni virtúte et signis et prodígiis mendácibus//[10]//et in omni//seductióne iniquitátis his, qui péreunt, eo quod caritátem veritátis non//recepérunt, ut salvi fíerent.//[11]//Et ídeo mittit illis Deus operatiónem erróris, ut//credant mendácio,//[12]//ut iudicéntur omnes, qui non credidérunt veritáti, sed//consensérunt iniquitáti.///[13]//Nos autem debémus grátias ágere Deo semper pro vobis, fratres, dilécti a//Dómino, quod elégerit vos Deus primítias in salútem in sanctificatióne Spíritus//et fide veritátis://[14]//ad quod et vocávit vos per evangélium nostrum in//acquisitiónem glóriæ Dómini nostri Iesu Christi.///[15]//Itaque, fratres, state et tenéte traditiónes, quas didicístis sive per sermónem//sive per epístulam nostram.//[16]//Ipse autem Dóminus noster Iesus Christus et Deus//Pater noster, qui diléxit nos et dedit consolatiónem ætérnam et spem bonam in//grátia,//[17]//consolétur corda vestra et confírmet in omni ópere et sermóne bono.
RESPONSORIUM
(Mt 24, 30; 2 Th 2, 8 a)
℟.//Parébit signum Fílii hóminis in cælo,
*//Et vidébunt Fílium hóminis//veniéntem cum virtúte et glória multa.
℣.//Tunc revelábitur ille iníquus, quem Dóminus Iesus interfíciet spíritu oris//sui.
*//Et vidébunt Fílium hóminis veniéntem cum virtúte et glória multa.
LECTIO ALTERA
Ex Homilíis Auctóris spiritális sǽculi quarti
(Hom. 18. 7-11: PG 34, 639-642)
Impleamini in omnem plenitudinem Christi
Qui evádere fílii Dei et ex Spíritu Sancto désuper renásci digni sunt hábiti//atque Christum illuminántem ac recreántem eos in se póssident, váriis ac divérsis//modis a Spíritu dirigúntur et invisibíliter in corde cum réquie spiritáli a grátia//ducúntur.///Intérdum sunt velut in luctu et lamentatióne propter genus humánum, ac//précibus pro toto génere humáno effúsis, ad lácrimas et ad luctum prolabúntur,//dilectióne spiritáli erga humánum genus accénsi.///Intérdum vero ad tantam exsultatiónem ac dilectiónem a Spíritu//inflammántur, ut, si fíeri possit, omnes hómines in sua víscera coníciant, nulla//nec bonórum nec malórum hábita ratióne.///Intérdum vero demittúntur infra omnes hómines in humilitáte spíritus, ut se//ipsos ómnium abiectíssimæ ac ínfimæ condiciónis réputent.///Intérdum in gáudio ineffábili a Spíritu conservántur.///Intérdum sunt velut fortis quíspiam, qui, univérsam armatúram regis índuens//et in prœlium descéndens, advérsus hostes fortis dímicat eósque vincit. Eódem//modo spiritális homo, assúmptis cæléstibus armis Spíritus, hostes invádit//prœlióque commísso súbicit illos pédibus suis.///Intérdum in summo siléntio, tranquillitáte et pace requiéscit ánima, in sola//spiritáli voluptáte et ineffábili réquie atque in óptimo statu exsístens.///Intérdum in intellegéntia quadam ac sapiéntia ineffábili et notítia Spíritus//inscrutábili a grátia institúitur circa ea quæ nec lingua nec ore efférri queunt.///Intérdum ut quivis hóminum fit.///Ita várie grátia versátur in iis, ac multis modis ducit ánimam, récreans iuxta//voluntátem divínam exercétque eam diversímode, ut illam íntegram,//irreprehensíbilem atque puram apud cæléstem Patrem constítuat.///Orémus ígitur quoque nos Deum, et orémus in dilectióne ac spe magna, ut//largiátur nobis cæléstem grátiam doni Spíritus, ut et nos ipse Spíritus gubérnet et//ducat ad omnem voluntátem divínam ac nos refíciat váriis requiéi modis, ut ope//huius gubernatiónis et exercitatiónis grátiæ ac promotiónis spiritális, digni//habeámur ad perfectiónem plenitúdinis Christi perveníre, ut inquit Apóstolus://*Ut//*impleámini in omnem plenitúdinem//Christi.
RESPONSORIUM
(Cf. 1 Io 2, 20. 27; Ioel 2, 23 ab)
℟.//Unctiónem habétis a Sancto; et únctio, quam accepístis ab eo, máneat in//vobis.
*//Et non necésse habétis, ut áliquis dóceat vos; sed únctio ipsíus docet vos//de ómnibus.
℣.//Exsultáte et lætámini in Dómino Deo vestro, quia dedit vobis plúviam//iustítiæ.
*//Et non necésse habétis, ut áliquis dóceat vos; sed únctio ipsíus docet//vos de ómnibus.
Oratio
Concéde nobis, Dómine Deus noster, ut te tota mente venerémur et omnes//hómines rationábili diligámus afféctu. Per Dóminum.
SABBATO HEBDOMADÆ IV
Ad Officium lectionis
LECTIO PRIOR
De Epístola secúnda beáti Pauli apóstoli ad Thessalonicénses
3, 1-18
Hortationes et consilia
[1]//De cétero, fratres, oráte pro nobis, ut sermo Dómini currat et glorificétur//sicut et apud vos,//[2]//et ut liberémur ab importúnis et malis homínibus; non enim//ómnium est fides.//[3]//Fidélis autem Dóminus est, qui confirmábit vos et custódiet a//Malo.///[4]//Confídimus autem de vobis in Dómino, quóniam, quæ præcípimus, et fácitis//et faciétis.//[5]//Dóminus autem dírigat corda vestra in caritátem Dei et patiéntiam//Christi.///[6]//Præcípimus autem vobis, fratres, in nómine Dómini nostri Iesu Christi, ut//subtrahátis vos ab omni fratre ambulánte inordináte et non secúndum//traditiónem, quam accepérunt a nobis.//[7]//Ipsi enim scitis quemádmodum opórteat//imitári nos, quóniam non inordináti fúimus inter vos//[8]//neque gratis panem//manducávimus ab áliquo sed in labóre et fatigatióne, nocte et die operántes, ne//quem vestrum gravarémus;//[9]//non quasi non habuérimus potestátem, sed ut//nosmetípsos formam darémus vobis ad imitándum nos.//[10]//Nam et cum essémus//apud vos, hoc præcipiebámus vobis: Si quis non vult operári, nec mandúcet.//[11]//Audímus enim inter vos quosdam ambuláre inordináte, nihil operántes sed//curióse agéntes;//[12]//his autem, qui eiúsmodi sunt, præcípimus et obsecrámus in//Dómino Iesu Christo, ut cum quiéte operántes suum panem mandúcent.//[13]//Vos//autem, fratres, nolíte defícere benefaciéntes.//[14]//Quod si quis non obœdit verbo//nostro per epístulam, hunc notáte, non commisceámini cum illo, ut confundátur;//[15]//et nolíte quasi inimícum existimáre, sed corrípite ut fratrem.///[16]//Ipse autem Dóminus pacis det vobis pacem sempitérnam in omni modo.//Dóminus cum ómnibus vobis.///[17]//Salutátio mea manu Pauli, quod est signum in omni epístula, ita scribo.//[18]//Grátia Dómini nostri Iesu Christi cum ómnibus vobis.
RESPONSORIUM
(Cf. 1 Th 2, 13 b; cf. Eph 1, 13 a)
℟.//Cum accepístis verbum Dei,
*//Accepístis illud non ut verbum hóminum//sed, sicut est vere, verbum Dei.
℣.//Audivístis verbum veritátis, Evangélium salútis vestræ.
*//Accepístis illud//non ut verbum hóminum sed, sicut est vere, verbum Dei.
LECTIO ALTERA
Ex Constitutióne pastoráli//*Gáudium et spes//Concílii Vaticáni secúndi de Ecclésia//in mundo huius témporis
(Nn. 35-36)
De humana navitate
Humána návitas, sicut ex hómine procédit, ita ad hóminem ordinátur. Homo//enim, cum operátur, non tantum res et societátem immútat, sed et seípsum//pérficit. Multa discit, facultátes suas éxcolit, extra se et supra se procédit.//Huiúsmodi increméntum, si recte intellegátur, maióris prétii est quam extérnæ//quæ cólligi possunt divítiæ. Magis valet homo propter id quod est, quam propter//id quod habet.///Páriter, ómnia quæ hómines ad maiórem iustítiam, ampliórem fraternitátem,//humaniorémque ordinatiónem in sociálibus necessitudínibus obtinéndam agunt,//plus quam progréssus téchnici valent. Hi enim progréssus quasi matériam//humánæ promotióni præbére possunt, illam autem per se solos ad actum//nequáquam dedúcunt.///Unde hæc est humánæ navitátis norma, quod iuxta consílium et voluntátem//divínam cum genuíno humáni géneris bono cóngruat, et hómini indivíduo vel in//societáte pósito íntegræ suæ vocatiónis cultum et impletiónem permíttat.///Multi tamen coǽvi nostri timére vidéntur, ne ex arctióre humánæ navitátis et//religiónis coniunctióne autonomía hóminum vel societátum vel scientiárum//impediátur. Si per terrenárum rerum autonomíam intellégimus res creátas et//ipsas societátes própriis légibus valoribúsque gaudére, ab hómine gradátim//dignoscéndis, adhibéndis et ordinándis, eándem exígere omníno fas est; quod//non solum postulátur ab homínibus nostræ ætátis, sed étiam cum Creatóris//voluntáte cóngruit. Ex ipsa enim creatiónis condicióne res univérsæ própria//firmitáte, veritáte, bonitáte propriísque légibus ac órdine instruúntur, quæ homo//reveréri debet, própriis singulárum scientiárum artiúmve méthodis ágnitis.///Hinc deploráre líceat quosdam ánimi hábitus, qui aliquándo inter christiános//ipsos, ob non satis perspéctam legítimam sciéntiæ autonomíam, non defuérunt//et, contentiónibus controversiísque exínde suscitátis, plúrium ánimos eo//perduxérunt ut fidem et sciéntiam inter se oppóni censérent.///At si verbis «rerum temporálium autonomía» intellégitur res creátas a Deo//non pendére, eísque hóminem sic uti posse ut eásdem ad Creatórem non réferat,//nemo qui Deum agnóscit non sentit quam falsa huiúsmodi plácita sint. Creatúra//enim sine Creatóre evanéscit.
RESPONSORIUM
(Deut 2, 7; 8, 5 b)
℟.//Benedíxit tibi in omni ópere mánuum tuárum; novit iter tuum, quómodo//transíeris solitúdinem magnam,
*//Hábitans tecum Dóminus Deus tuus, et nihil//tibi défuit.
℣.//Sicut érudit homo fílium suum, sic erudívit te.
*//Hábitans tecum Dóminus//Deus tuus, et nihil tibi défuit.
Oratio
Concéde nobis, Dómine Deus noster, ut te tota mente venerémur et omnes//hómines rationábili diligámus afféctu. Per Dóminum.
DOMINICA
Ad Officium lectionis
LECTIO PRIOR
Incipit Epístola beáti Pauli apóstoli ad Gálatas
1, 1-12
Evangelium Pauli
[1]//Paulus apóstolus, non ab homínibus neque per hóminem, sed per Iesum//Christum et Deum Patrem, qui suscitávit eum a mórtuis,//[2]//et, qui mecum sunt,//omnes fratres, ecclésiis Galátiæ://[3]//grátia vobis et pax a Deo Patre nostro et//Dómino Iesu Christo,//[4]//qui dedit semetípsum pro peccátis nostris, ut eríperet nos//de præsénti sǽculo nequam secúndum voluntátem Dei et Patris nostri,//[5]//cui glória//in sǽcula sæculórum. Amen.///[6]//Miror quod tam cito transferímini ab eo, qui vos vocávit in grátia Christi, in//áliud evangélium;//[7]//quod non est áliud, nisi sunt áliqui, qui vos contúrbant et//volunt convértere evangélium Christi.//[8]//Sed licet nos aut ángelus de cælo//evangelízet vobis prætérquam quod evangelizávimus vobis, anáthema sit!//[9]//Sicut//prædíximus, et nunc íterum dico: Si quis vobis evangelizáverit præter id, quod//accepístis, anáthema sit!//[10]//Modo enim homínibus suádeo aut Deo? Aut quæro//homínibus placére? Si adhuc homínibus placérem, Christi servus non essem!///[11]//Notum enim vobis fácio, fratres, evangélium, quod evangelizátum est a me,//quia non est secúndum hóminem;//[12]//neque enim ego ab hómine accépi illud neque//dídici, sed per revelatiónem Iesu Christi.
RESPONSORIUM
(Gal 1, 3-4 a. 10 c)
℟.//Grátia vobis et pax a Deo Patre nostro et Dómino Iesu Christo,
*//Qui dedit//semetípsum pro peccátis nostris.
℣.//Si adhuc homínibus placérem, Christi servus non essem.
*//Qui dedit//semetípsum pro peccátis nostris.
LECTIO ALTERA
Ex Expositióne sancti Augustíni epíscopi in Epístolam ad Gálatas
(Præfatio: PL 35, 2105-2107)
Gratiam Dei intellegamus
Causa propter quam scribit Apóstolus ad Gálatas, hæc est, ut intéllegant//grátiam Dei id secum ágere, ut sub lege iam non sint. Cum enim prædicáta eis//esset Evangélii grátia, non defuérunt quidam ex circumcisióne, quamvis//christiáni nómine, nondum tamen tenéntes ipsum grátiæ benefícium, et adhuc//voléntes esse sub onéribus legis, quæ Dóminus Deus imposúerat, non iustítiæ//serviéntibus, sed peccáto, iustam scílicet legem iniústis homínibus dando ad//demonstránda peccáta eórum, non auferénda; non enim aufert peccáta nisi grátia//fídei, quæ per dilectiónem operátur; sub hac ergo grátia iam Gálatas constitútos//illi volébant constitúere sub onéribus legis, asseverántes nihil eis prodésse//Evangélium, nisi circumcideréntur, et céteras carnáles iudáici ritus observatiónes//subírent.///Et ídeo Paulum apóstolum suspéctum habére cœperant, a quo illis//Evangélium prædicátum erat, tamquam non tenéntem disciplínam ceterórum//Apostolórum, qui gentes cogébant iudaizáre. Césserat enim tálium hóminum//scándalis apóstolus Petrus, et in simulatiónem ductus erat, tamquam et ipse hoc//sentíret, nihil prodésse géntibus Evangélium nisi ónera legis implérent; a qua//simulatióne idem apóstolus Paulus eum révocat, sicut in hac ipsa epístola docet.//Talis quidem quǽstio est et in epístola ad Romános; verúmtamen vidétur áliquid//interésse, quod ibi contentiónem ipsam dírimit litémque compónit, quæ inter eos//qui ex Iudǽis, et eos qui ex Géntibus credíderant, orta erat.///In hac vero epístola ad eos scribit, qui iam commóti erant auctoritáte illórum//qui ex Iudǽis erant, et ad observatiónes legis cogébant; cœperant enim eis//crédere, tamquam Paulus apóstolus non vera prædicásset, quod eos circumcídi//noluísset. Et ídeo sic cœpit://*Miror quod sic tam cito transferímini ab eo, qui vos//*vocávit in glóriam Christi, in áliud evangélium.///Hoc ergo exórdio, causæ quæstiónem bréviter insinuávit. Quamquam et ipsa//salutatióne, cum dicit se apóstolum,//*non ab homínibus, neque per hóminem,//quod in nulla ália epístola dixísse invenítur, satis osténdit, et illos qui tália//persuadébant, non esse a Deo, sed ab homínibus; et céteris Apóstolis, quantum//ad auctoritátem testimónii evangélici pértinet, ímparem se habéri non oportére://quandóquidem non ab homínibus, neque per hóminem, sed per Iesum Christum//et Deum Patrem se apóstolum nóverit.
RESPONSORIUM
(Gal 3, 24-25. 23)
℟.//Lex pædagógus noster fuit in Christum, ut ex fide iustificémur;
*//At ubi//venit fides, iam non sumus sub pædagógo.
℣.//Prius quam veníret fides, sub lege custodiebámur conclúsi in eam fidem,//quæ revelánda erat.
*//At ubi venit fides, iam non sumus sub pædagógo.
Oratio
Famíliam tuam, quǽsumus, Dómine, contínua pietáte custódi, ut, quæ in sola//spe grátiæ cæléstis innítitur, tua semper protectióne muniátur. Per Dóminum.
FERIA II HEBDOMADÆ V
Ad Officium lectionis
LECTIO PRIOR
De Epístola beáti Pauli apóstoli ad Gálatas
1, 13 — 2, 10
Vocatio et apostolatus Pauli
Fratres://[1,13]//Audístis enim conversatiónem meam aliquándo in Iudaísmo//quóniam supra modum persequébar ecclésiam Dei et expugnábam illam//[14]//et//proficiébam in Iudaísmo supra multos coætáneos in génere meo, abundántius//æmulátor exsístens paternárum meárum traditiónum.//[15]//Cum autem plácuit Deo,//qui me segregávit de útero matris meæ et vocávit per grátiam suam,//[16]//ut reveláret//Fílium suum in me, ut evangelizárem illum in géntibus, contínuo non cóntuli//cum carne et sánguine//[17]//neque ascéndi Hierosólymam ad antecessóres meos//apóstolos, sed ábii in Arábiam et íterum revérsus sum Damáscum.///[18]//Deínde post annos tres ascéndi Hierosólymam vidére Cepham et mansi//apud eum diébus quíndecim;//[19]//álium autem apostolórum non vidi nisi Iacóbum//fratrem Dómini.//[20]//Quæ autem scribo vobis, ecce coram Deo quia non méntior.//[21]//Deínde veni in partes Sýriæ et Cilíciæ.//[22]//Eram autem ignótus fácie ecclésiis//Iudǽæ, quæ sunt in Christo,//[23]//tantum autem audítum habébant: «Qui//persequebátur nos aliquándo, nunc evangelízat fidem, quam aliquándo//expugnábat»,//[24]//et in me glorificábant Deum.///[2,1]//Deínde post annos quattuórdecim íterum ascéndi Hierosólymam cum//Bárnaba, assúmpto et Tito;//[2]//ascéndi autem secúndum revelatiónem; et cóntuli//cum illis evangélium, quod prǽdico in géntibus, seórsum autem his, qui//observabántur, ne forte in vácuum cúrrerem aut cucurríssem.//[3]//Sed neque Titus,//qui mecum erat, cum esset Græcus, compúlsus est circumcídi.//[4]//Sed propter//subintrodúctos falsos fratres, qui subintroiérunt exploráre libertátem nostram,//quam habémus in Christo Iesu, ut nos in servitútem redígerent;//[5]//quibus neque ad//horam céssimus subiciéntes nos, ut véritas evangélii permáneat apud vos.///[6]//Ab his autem, qui videbántur esse áliquid — quales aliquándo fúerint, nihil//mea ínterest; Deus persónam hóminis non áccipit — mihi enim, qui//observabántur, nihil contulérunt,//[7]//sed e contra, cum vidíssent quod créditum est//mihi evangélium præpútii, sicut Petro circumcisiónis,//[8]//— qui enim operátus est//Petro in apostolátum circumcisiónis operátus est et mihi inter gentes —//[9]//et cum//cognovíssent grátiam, quæ data est mihi, Iacóbus et Cephas et Ioánnes, qui//videbántur colúmnæ esse, déxteras dedérunt mihi et Bárnabæ communiónis, ut//nos in gentes, ipsi autem in circumcisiónem;//[10]//tantum ut páuperum mémores//essémus, quod étiam sollícitus fui hoc ipsum fácere.
RESPONSORIUM
(Cf. 1 Cor 15, 10; Gal 2, 8)
℟.//Grátia Dei sum id, quod sum,
*//Et grátia eius in me vácua non fuit, sed//semper in me manet.
℣.//Qui operátus est Petro in apostolátum circumcisiónis, operátus est et mihi//inter gentes.
*//Et grátia eius in me vácua non fuit, sed semper in me manet.
LECTIO ALTERA
E Brevilóquio sancti Bonaventúræ epíscopi
(Prologus: Opera omnia 5, 201-202)
E notitia Iesu Christi manat intellegentia totius sacræ Scripturæ
Ortus sacræ Scriptúræ non est per humánam investigatiónem, sed per//divínam revelatiónem, quæ fluit//*a Patre lúminum, ex quo omnis patérnitas in//*cælo et in terra nominátur,//a quo per Fílium eius, Iesum Christum, manat in nos//Spíritus Sanctus, et per Spíritum Sanctum, dividéntem et distribuéntem dona//síngulis, sicut vult, datur fides,//*et per fidem hábitat Christus in córdibus nostris.//Hæc est notítia Iesu Christi, ex qua origináliter manat fírmitas et intellegéntia//totíus sacræ Scriptúræ. Unde et impossíbile est quod áliquis in ipsam ingrediátur//agnoscéndam, nisi prius Christi fidem hábeat sibi infúsam, tamquam totíus//Scriptúræ lucérnam et iánuam et étiam fundaméntum. Est enim ipsa fides//ómnium supernaturálium illuminatiónum, quámdiu peregrinámur a Dómino, et//fundaméntum stabíliens et lucérna dírigens et iánua introdúcens; secúndum cuius//étiam mensúram necésse est mensurári sapiéntiam nobis divínitus datam, ne quis//sápiat//*plus quam opórtet sápere, sed ad sobrietátem, et unicuíque sicut Deus//*divísit mensúram fídei.///Status vero sive fructus sacræ Scriptúræ non est quicúmque, sed plenitúdo//ætérnæ felicitátis. Nam hæc est Scriptúra, in qua verba sunt vitæ ætérnæ, quæ//ídeo scripta est, non solum ut credámus, verum étiam ut vitam possideámus//ætérnam, in qua quidem vidébimus, amábimus, et universáliter nostra desidéria//implebúntur; quibus implétis, vere tunc sciémus//*supereminéntem sciéntiæ//*caritátem,//et ita impléti érimus//*in omnem plenitúdinem Dei//. Ad quam quidem//plenitúdinem conátur nos divína introdúcere Scriptúra, iuxta prædíctæ senténtiæ//apostólicæ veritátem. Hoc ígitur fine, hac intentióne sacra Scriptúra perscrutánda//est et docénda et étiam audiénda.///Et ut ad istum fructum et términum recto perveniámus progréssu per viam//recti itíneris Scripturárum, inchoándum est ab exórdio, hoc est, ut cum mera fide//ad Patrem lúminum accedámus, flecténdo génua cordis nostri, ut ipse per Fílium//suum in Spíritu Sancto det nobis veram notítiam Iesu Christi et cum notítia//amórem eius, ut sic ipsum cognoscéntes et amántes, et tamquam in fide solidáti//et in caritáte radicáti, possímus ipsíus sacræ Scriptúræ nóscere//*latitúdinem,//*longitúdinem, altitúdinem et profúndum,//et per hanc notítiam perveníre ad//pleníssimam notítiam et excessívum amórem Beatíssimæ Trinitátis, quo//sanctórum desidéria tendunt, in quo est status et compleméntum omnis veri et//boni.
RESPONSORIUM
(Lc 24, 27. 25 b)
℟.//Incípiens Iesus a Móyse et ómnibus Prophétis
*//Interpretabátur illis in//ómnibus Scriptúris, quæ de ipso erant.
℣.//O stulti et tardi corde ad credéndum in ómnibus, quæ locúti sunt//prophétæ!
*//Interpretabátur illis in ómnibus Scriptúris, quæ de ipso erant.
Oratio
Famíliam tuam, quǽsumus, Dómine, contínua pietáte custódi, ut, quæ in sola//spe grátiæ cæléstis innítitur, tua semper protectióne muniátur. Per Dóminum.
FERIA III HEBDOMADÆ V
Ad Officium lectionis
LECTIO PRIOR
De Epístola beáti Pauli apóstoli ad Gálatas
2, 11 — 3, 14
Iustus ex fide vivit
Fratres://[2,11]//Cum venísset Cephas Antiochíam, in fáciem ei réstiti, quia//reprehensíbilis erat.//[12]//Prius enim quam venírent quidam ab Iacóbo, cum géntibus//comedébat; cum autem veníssent, subtrahébat et segregábat se, timens eos, qui//ex circumcisióne erant.//[13]//Et simulatióni eius consensérunt céteri Iudǽi, ita ut et//Bárnabas simul abducerétur illórum simulatióne.//[14]//Sed cum vidíssem quod non//recte ambulárent ad veritátem evangélii, dixi Cephæ coram ómnibus: «Si tu, cum//Iudǽus sis, gentíliter et non Iudáice vivis, quómodo gentes cogis iudaizáre?».//[15]//Nos natúra Iudǽi et non ex géntibus peccatóres,//[16]//sciéntes autem quod non//iustificátur homo ex opéribus legis nisi per fidem Iesu Christi, et nos in Christum//Iesum credídimus, ut iustificémur ex fide Christi et non ex opéribus legis,//quóniam ex opéribus legis//*non iustificábitur omnis//caro.///[17]//Quodsi quæréntes iustificári in Christo, invénti sumus et ipsi peccatóres,//numquid Christus peccáti miníster est? Absit!//[18]//Si enim, quæ destrúxi, hæc//íterum ædífico, prævaricatórem me constítuo.//[19]//Ego enim per legem legi mórtuus//sum, ut Deo vivam. Christo confíxus sum cruci://[20]//vivo autem iam non ego, vivit//vero in me Christus; quod autem nunc vivo in carne, in fide vivo Fílii Dei, qui//diléxit me et trádidit seípsum pro me.//[21]//Non írritam fácio grátiam Dei; si enim//per legem iustítia, ergo Christus gratis mórtuus est.///[3,1]//O insensáti Gálatæ, quis vos fascinávit, ante quorum óculos Iesus Christus//descríptus est crucifíxus?//[2]//Hoc solum volo a vobis díscere: Ex opéribus legis//Spíritum accepístis an ex audítu fídei?//[3]//Sic stulti estis? Cum Spíritu cœpéritis,//nunc carne consummámini?//[4]//Tanta passi estis sine causa? Si tamen et sine causa!//[5]//Qui ergo tríbuit vobis Spíritum et operátur virtútes in vobis, ex opéribus legis an//ex audítu fídei?///[6]//Sicut Abraham//*crédidit Deo, et reputátum est ei ad iustítiam//.//[7]//Cognóscitis//ergo quia qui ex fide sunt, hi sunt fílii Abrahæ.//[8]//Próvidens autem Scriptúra quia//ex fide iustíficat gentes Deus, prænuntiávit Abrahæ: «//*Benedicéntur in te omnes//*gentes//».//[9]//Igitur, qui ex fide sunt, benedicúntur cum fidéli Abraham.//[10]//Quicúmque//enim ex opéribus legis sunt, sub maledícto sunt; scriptum est enim: «//*Maledíctus//*omnis, qui non permánserit in ómnibus, quæ scripta sunt in libro legis, ut fáciat//*ea//».//[11]//Quóniam autem in lege nemo iustificátur apud Deum maniféstum est, quia//*iustus ex fide vivet//;//[12]//lex autem non est ex fide, sed//*qui fécerit ea, vivet in illis//.//[13]//Christus nos redémit de maledícto legis factus pro nobis maledíctum, quia//scriptum est: «//*Maledíctus omnis, qui pendet in ligno//»,//[14]//ut in gentes benedíctio//Abrahæ fíeret in Christo Iesu, ut promissiónem Spíritus accipiámus per fidem.
RESPONSORIUM
(Gal 2, 16. 21 b)
℟.//Non iustificátur homo ex opéribus legis, nisi per fidem Iesu Christi.
*//Nos//in Christum Iesum credídimus, ut iustificémur ex fide Christi et non ex opéribus//legis.
℣.//Si enim per legem iustítia, ergo Christus gratis mórtuus est.
*//Nos in//Christum Iesum credídimus, ut iustificémur ex fide Christi et non ex opéribus//legis.
LECTIO ALTERA
Ex Homilíis Orígenis presbýteri in Génesim
(Hom. 8, 6. 8. 9: PG 12, 206-209)
Sacrificium Abrahæ
*Accépit Abraham ligna ad holocáustum, et superpósuit ea Isaac fílio suo, et//*accépit ignem in mánibus suis et gládium, et abiérunt simul.//Quod ipse sibi ligna//ad holocáustum portat Isaac, illa figúra est, quod et Christus ipse sibi baiulávit//crucem, et tamen portáre ligna ad holocáustum sacerdótis offícium est. Fit ergo//ipse hóstia et sacérdos. Sed et quod ádditur://*et abiérunt ambo simul,//ad hoc//refértur. Cum enim Abraham velut sacrificatúrus ignem portáret et cultrum, Isaac//non vadit post ipsum, sed cum ipso, ut ostendátur cum ipso páriter fungi//sacerdótio.///Quid post hæc?//*Dixit,//inquit,//*Isaac ad Abraham patrem suum: Pater//. Et hæc//pro témpore a fílio proláta tentatiónis est vox. Quómodo enim putas immolándus//fílius per hanc vocem víscera patérna concússit? Et quamvis Abraham rigídior//esset pro fide, reddit tamen étiam ipse affectiónis vocem et respóndit://*Quid est,//*fili? At ille: Ecce,//inquit//*, ignis et ligna, ubi ovis est ad holocáustum? Ad hæc//*respóndit Abraham: Deus providébit sibi ovem ad holocáustum, fili.///Movet me Abrahæ satis díligens et cauta respónsio. Néscio quid vidébat in//spíritu, quia non de præsénti, sed de futúro dicit://*Deus providébit ipse sibi ovem;//futúra respóndit fílio de præséntibus requirénti. Ipse namque sibi Dóminus ovem//providébat in Christo.///*Exténdit Abraham manum suam, ut accíperet gládium, et iuguláret fílium//*suum, et vocávit eum ángelus Dómini de cælo, et dixit: Abraham, Abraham. At//*ille dixit: Ecce ego. Et dixit: Ne inícias manum tuam super púerum, neque fácias//*ei quidquam. Nunc enim cognóvi quia tu times Deum.//Conferámus hæc cum//Apóstoli dictis, ubi dicit de Deo://*Qui próprio Fílio suo non pepércit, sed pro//*nobis ómnibus trádidit illum.//Vide Deum magnífica cum homínibus liberalitáte//certántem. Abraham mortálem fílium non moritúrum óbtulit Deo, Deus//immortálem Fílium pro ómnibus trádidit morti.///*Et respíciens Abraham óculis suis vidit, et ecce áries tenebátur córnibus in//*virgúlto Sabech.//Díximus, puto, in superióribus quod Isaac formam géreret//Christi, sed et áries hic nihilóminus formam Christi gérere vidétur. Sed quómodo//Christo utérque convéniat, et Isaac qui non est iugulátus, et áries qui iugulátus//est, óperæ prétium est nóscere. Christus Verbum Dei est, sed//*Verbum caro//*factum est.///Pátitur ergo Christus, sed in carne; et pértulit mortem, sed caro, cuius hic//áries forma est: sicut et Ioánnes dicébat://*Ecce Agnus Dei, ecce qui tollit peccáta//*mundi.//Verbum vero in incorruptióne permánsit, quod est secúndum spíritum//Christus, cuius imágo est Isaac. Ideo ipse et hóstia est et póntifex secúndum//spíritum. Nam qui offert hóstiam Patri secúndum carnem, ipse in altári crucis//offértur.
RESPONSORIUM
(Io 19, 16-17 a; Gen 22, 6 a)
℟.//Suscepérunt Iesum.
*//Et báiulans sibi crucem, exívit Iesus in eum qui//dícitur Calváriæ locum.
℣.//Tulit Abraham ligna holocáusti et impósuit super Isaac fílium suum.
*//Et//báiulans sibi crucem, exívit Iesus in eum qui dícitur Calváriæ locum.
Oratio
Famíliam tuam, quǽsumus, Dómine, contínua pietáte custódi, ut, quæ in sola//spe grátiæ cæléstis innítitur, tua semper protectióne muniátur. Per Dóminum.
FERIA IV HEBDOMADÆ V
Ad Officium lectionis
LECTIO PRIOR
De Epístola beáti Pauli apóstoli ad Gálatas
3, 15 — 4, 7
De munere legis
[3,15]//Fratres, secúndum hóminem dico, tamen hóminis confirmátum//testaméntum nemo írritum facit aut superórdinat.//[16]//Abrahæ autem dictæ sunt//promissiónes//*et sémini eius//. Non dicit: «//*Et semínibus//» quasi in multis, sed quasi//in uno: «//*Et sémini tuo//», qui est Christus.//[17]//Hoc autem dico: Testaméntum//confirmátum a Deo, quæ post quadringéntos et trigínta annos facta est lex, non//írritum facit, ad evacuándam promissiónem.//[18]//Nam si ex lege heréditas, iam non//ex promissióne; Abrahæ autem per promissiónem donávit Deus.///[19]//Quid ígitur lex? Propter transgressiónes appósita est, donec veníret semen,//cui promíssum est, ordináta per ángelos in manu mediatóris.//[20]//Mediátor autem//uníus non est, Deus autem unus est.//[21]//Lex ergo advérsus promíssa Dei? Absit. Si//enim data esset lex, quæ posset vivificáre, vere ex lege esset iustítia.//[22]//Sed//conclúsit Scriptúra ómnia sub peccáto, ut promíssio ex fide Iesu Christi darétur//credéntibus.///[23]//Prius autem quam veníret fides, sub lege custodiebámur conclúsi in eam//fidem, quæ revelánda erat.//[24]//Itaque lex pædagógus noster fuit in Christum, ut ex//fide iustificémur;//[25]//at ubi venit fides, iam non sumus sub pædagógo.//[26]//Omnes//enim fílii Dei estis per fidem in Christo Iesu.//[27]//Quicúmque enim in Christum//baptizáti estis, Christum induístis://[28]//non est Iudǽus neque Græcus, non est servus//neque liber, non est másculus et fémina; omnes enim vos unus estis in Christo//Iesu.//[29]//Si autem vos Christi, ergo Abrahæ semen estis, secúndum promissiónem//herédes.///[4,1]//Dico autem: Quanto témpore heres párvulus est, nihil differt a servo, cum//sit dóminus ómnium,//[2]//sed sub tutóribus est et actóribus usque ad præfinítum//tempus a patre.//[3]//Ita et nos, cum essémus párvuli, sub eleméntis mundi erámus//serviéntes;//[4]//at ubi venit plenitúdo témporis, misit Deus Fílium suum, factum ex//mulíere, factum sub lege,//[5]//ut eos, qui sub lege erant, redímeret, ut adoptiónem//filiórum reciperémus.//[6]//Quóniam autem estis fílii, misit Deus Spíritum Fílii sui in//corda nostra clamántem: «Abba, Pater!».//[7]//Itaque iam non es servus sed fílius;//quod si fílius, et heres per Deum.
RESPONSORIUM
(Gal 3, 27. 28; cf. Eph 4, 24)
℟.//Quicúmque in Christo baptizáti estis, Christum induístis; non est Iudǽus//neque Græcus,
*//Omnes enim vos unus estis in Christo Iesu.
℣.//Indúite novum hóminem, qui secúndum Deum creátus est in iustítia et//sanctitáte veritátis.
*//Omnes enim vos unus estis in Christo Iesu.
LECTIO ALTERA
Ex Epístolis sancti Ambrósii epíscopi
(Ep. 35, 4-6. 13: PL 16 [ed. 1845], 1078-1079. 1081)
Sumus heredes Dei, coheredes Christi
Qui spíritu, inquit Apóstolus, facta carnis mortíficat, vivet. Nec mirum si//vivat, cum fílius Dei fiat, qui habet Spíritum Dei. Adeo est fílius Dei, ut non//accípiat spíritum servitútis, sed spíritum adoptiónis filiórum; eoúsque ut//testimónium spirítui nostro Sanctus Spíritus reddat quod sumus fílii Dei.//Testimónium autem hoc est Spíritus Sancti, quod ipse est qui clamat in córdibus//nostris://*Abba, Pater,//sicut ad Gálatas scriptum est. Sed et illud grande//testimónium quod fílii sumus Dei: quia sumus//*herédes Dei, coherédes autem//*Christi;//cohéres autem est eius, qui conglorificátur ei: conglorificátur vero illi,//qui patiéndo pro ipso, compátitur ei.///Et ut nos hortétur ad passiónem, adiúngit quia ómnia quæ pátimur, minóra//sunt et indígna quorum pro labóribus tanta rependátur futurórum merces//bonórum, quæ revelábitur in nobis; cum ad Dei imáginem reformáti, glóriam//eius fácie ad fáciem aspícere meruérimus.///Et ut magnitúdinem revelatiónis futúræ extólleret, áddidit quod et creatúra//hanc revelatiónem exspéctet filiórum Dei, quæ nunc vanitáti subiécta est non//sponte, sed in spe; quia sperat de Christo grátiam ministérii sui, vel quia et ipsa//liberábitur a servitúte corruptiónis, ut assumátur in libertátem glóriæ filiórum//Dei, ut sit una libértas creatúræ, et filiórum Dei, cum reveláta fúerit eórum//glória. Verum nunc, dum revelátio procrastinátur, congemíscit omnis creatúra//exspéctans adoptiónis et redemptiónis nostræ glóriam, partúriens iam illum//spíritum salútis, et volens liberári a vanitátis servítio.///Sensus autem apértus est, eo quod primítias Spíritus habéntes ingemíscunt,//adoptiónem filiórum exspectántes: quæ adóptio filiórum redémptio totíus//córporis est, quando fácie ad fáciem quasi Dei fílius per adoptiónem vidébit illud//divínum et ætérnum bonum; est enim adóptio filiórum in Ecclésia Dómini,//quando clamat Spíritus://*Abba, Pater;//sicut habes ad Gálatas. Sed illa erit//perfécta, quando resúrgent omnes in incorruptióne, honóre, glória, qui mereántur//Dei fáciem vidére; tunc enim vere redémptam se humána iudicábit condício.//Unde Apóstolus gloriátur dicens://*Quia spe salvi facti sumus.//Salvat enim spes,//sicut et fides, de qua dícitur://*Fides tua te salvum fecit.
RESPONSORIUM
(Rom 8, 17 b; 5, 9)
℟.//Herédes sumus Dei, coherédes autem Christi;
*//Si tamen compátimur, ut et//conglorificémur.
℣.//Iustificáti in sánguine ipsíus, salvi érimus ab ira per ipsum.
*//Si tamen//compátimur, ut et conglorificémur.
Oratio
Famíliam tuam, quǽsumus, Dómine, contínua pietáte custódi, ut, quæ in sola//spe grátiæ cæléstis innítitur, tua semper protectióne muniátur. Per Dóminum.
FERIA V HEBDOMADÆ V
Ad Officium lectionis
LECTIO PRIOR
De Epístola beáti Pauli apóstoli ad Gálatas
4, 8-31
Hereditas divina et libertas novi fœderis
Fratres://[8]//Tunc ignorántes Deum, his, qui natúra non sunt dii, servístis;//[9]//nunc//autem, cum cognovéritis Deum, immo cógniti sitis a Deo, quómodo//convertímini íterum ad infírma et egéna eleménta, quibus rursus ut ántea servíre//vultis?//[10]//Dies observátis et menses et témpora et annos!//[11]//Tímeo vos, ne forte//sine causa laboráverim in vobis.///[12]//Estóte sicut ego, quia et ego sicut vos, fratres, óbsecro vos. Nihil me//læsístis;//[13]//scitis autem quia per infirmitátem carnis pridem vobis evangelizávi,//[14]//et tentatiónem vestram in carne mea non sprevístis neque respuístis, sed sicut//ángelum Dei excepístis me, sicut Christum Iesum.///[15]//Ubi est ergo beatitúdo vestra? Testimónium enim perhíbeo vobis, quia, si//fíeri posset, óculos vestros eruissétis et dedissétis mihi.//[16]//Ergo inimícus vobis//factus sum verum dicens vobis?//[17]//Æmulántur vos non bene, sed exclúdere vos//volunt, ut illos æmulémini.//[18]//Bonum est autem æmulári in bono semper, et non//tantum cum præsens sum apud vos,//[19]//filíoli mei, quos íterum partúrio, donec//formétur Christus in vobis!//[20]//Vellem autem esse apud vos modo et mutáre vocem//meam, quóniam incértus sum in vobis.///[21]//Dícite mihi, qui sub lege vultis esse: Legem non audítis?//[22]//Scriptum est//enim quóniam Abraham duos fílios hábuit, unum de ancílla et unum de líbera.//[23]//Sed qui de ancílla, secúndum carnem natus est, qui autem de líbera, per//promissiónem.//[24]//Quæ sunt per allegoríam dicta; ipsæ enim sunt duo Testaménta,//unum quidem a monte Sínai, in servitútem génerans, quod est Agar.//[25]//Illud vero//Agar mons est Sínai in Arábia, respóndet autem Ierúsalem, quæ nunc est; servit//enim cum fíliis suis.//[26]//Illa autem, quæ sursum est Ierúsalem, líbera est, quæ est//mater nostra;//[27]//scriptum est enim://«//*Lætáre, stérilis, quæ non paris,//*erúmpe et excláma, quæ non párturis,//*quia multi fílii desértæ//*magis quam eius, quæ habet virum//».///[28]//Vos autem, fratres, secúndum Isaac promissiónis fílii estis.//[29]//Sed quómodo//tunc, qui secúndum carnem natus fúerat, persequebátur eum, qui secúndum//spíritum, ita et nunc.//[30]//Sed quid dicit Scriptúra? «//*Eice ancíllam et fílium eius;//*non enim heres erit fílius ancíllæ cum fílio//líberæ».//[31]//Itaque, fratres, non sumus//ancíllæ fílii sed líberæ.
RESPONSORIUM
(Cf. Gal 4, 28. 31; 5, 1 a; 2 Cor 3, 17)
℟.//Nos secúndum Isaac promissiónis fílii sumus. Itaque non sumus ancíllæ//fílii sed líberæ,
*//Qua libertáte Christus nos liberávit.
℣.//Dóminus Spíritus est; ubi autem Spíritus Dómini, ibi libértas.
*//Qua//libertáte Christus nos liberávit.
LECTIO ALTERA
Ex Expositióne sancti Augustíni epíscopi in Epístolam ad Gálatas
(Nn. 37. 38: PL 35, 2131-2132)
Christus formetur in vobis
Dicit Apóstolus://*Estóte sicut et ego,//qui útique, cum Iudǽus natus sim, iam//carnália spiritáli diiudicatióne contémno.//*Quóniam et ego sicut vos://id est homo//sum. Deínde opportúne ac decénter facit eos recólere caritátem suam, ne//tamquam inimícum illum députent. Dicit enim://*Fratres, precor vos, nihil me//*læsístis://tamquam si díceret: «Ne ergo putétis quod ego lǽdere vos cúpiam».///Ad hoc dicit étiam://*Filíoli mei,//ut tamquam paréntem útique imiténtur.//*Quos//*íterum,//inquit,//*partúrio, donec Christus formétur in vobis.//Magis hoc ex persóna//matris Ecclésiæ locútus est: nam et álibi dicit://*Factus sum párvulus in médio//*vestrum, tamquam si nutrix fóveat fílios suos.///Formátur autem Christus in credénte per fidem in interióre hómine, vocáto in//libertátem grátiæ, miti et húmili corde, non se iactánte de óperum méritis, quæ//nulla sunt; sed ab ipsa grátia méritum áliquod inchoánte, quem possit dícere//mínimum suum, id est, seípsum, ille qui ait://*Cum enim fecístis uni ex mínimis//*meis, mihi fecístis.//Formátur enim Christus in eo qui formam áccipit Christi://formam autem áccipit Christi, qui adhǽret Christo dilectióne spiritáli.///Ex hoc enim fit ut huius imitatióne sit quod ille, quantum gradu suo sínitur.//*Qui enim dicit se in Christo manére,//ait Ioánnes,//*debet quómodo ille ambulávit,//*et ipse ambuláre.///Sed cum hómines a mátribus concipiántur ut forméntur, iam formáti autem//parturiántur ut nascántur, potest movére quod dictum est://*Quos íterum partúrio,//*donec Christus formétur in vobis.//Nisi parturitiónem hanc pro curárum//angóribus pósitam intellegámus, quibus eos parturívit ut nasceréntur in Christo;//et íterum párturit propter perícula seductiónis, quibus eos conturbári videt.//Sollicitúdo autem tálium de illis curárum, qua se quodámmodo parturíre dicit,//támdiu esse póterit,//*donec pervéniant in mensúram ætátis plenitúdinis Christi, ut//*iam non moveántur omni vento doctrínæ.///Non ergo propter inítium fídei, quo iam nati erant, sed propter robur et//perfectiónem dictum est://*Quos íterum partúrio, donec Christus formétur in//*vobis.//Hanc parturitiónem áliis verbis étiam álibi comméndat, ubi dicit://*Incúrsus//*in me cotidiánus, sollicitúdo ómnium Ecclesiárum. Quis infirmátur, et ego non//*infírmor? quis scandalizátur, et ego non uror?
RESPONSORIUM
(Eph 4, 15; Prov 4, 18)
℟.//Veritátem faciéntes in caritáte
*//Crescámus in illum per ómnia, qui est//caput Christus.
℣.//Iustórum sémita quasi lux splendens procédit et crescit usque ad perféctam//diem.
*//Crescámus in illum per ómnia, qui est caput Christus.
Oratio
Famíliam tuam, quǽsumus, Dómine, contínua pietáte custódi, ut, quæ in sola//spe grátiæ cæléstis innítitur, tua semper protectióne muniátur. Per Dóminum.
FERIA VI HEBDOMADÆ V
Ad Officium lectionis
LECTIO PRIOR
De Epístola beáti Pauli apóstoli ad Gálatas
5, 1-25
Libertas in vita fidelium
Fratres://[1]//Hac libertáte nos Christus liberávit; state ígitur et nolíte íterum iugo//servitútis detinéri.//[2]//Ecce ego Paulus dico vobis quóniam, si circumcidámini,//Christus vobis nihil próderit.//[3]//Testíficor autem rursum omni hómini//circumcidénti se quóniam débitor est univérsæ legis faciéndæ.//[4]//Evacuáti estis a//Christo, qui in lege iustificámini, a grátia excidístis.//[5]//Nos enim Spíritu ex fide//spem iustítiæ exspectámus.//[6]//Nam in Christo Iesu neque circumcísio áliquid valet//neque præpútium, sed fides, quæ per caritátem operátur.///[7]//Currebátis bene; quis vos impedívit veritáti non obœdíre?//[8]//Hæc persuásio//non est ex eo, qui vocat vos.//[9]//Módicum ferméntum totam massam corrúmpit.//[10]//Ego confído in vobis in Dómino quod nihil áliud sapiétis; qui autem contúrbat//vos, portábit iudícium, quicúmque est ille.//[11]//Ego autem, fratres, si//circumcisiónem adhuc prǽdico, quid adhuc persecutiónem pátior? Ergo//evacuátum est scándalum crucis.//[12]//Utinam et abscidántur, qui vos contúrbant!///[13]//Vos enim in libertátem vocáti estis, fratres; tantum ne libertátem in//occasiónem detis carni, sed per caritátem servíte ínvicem.///[14]//Omnis enim lex in uno sermóne implétur, in hoc://*Díliges próximum tuum//*sicut teípsum.////[15]//Quod si ínvicem mordétis et devorátis, vidéte, ne ab ínvicem//consumámini!///[16]//Dico autem: Spíritu ambuláte et concupiscéntiam carnis ne perfecéritis.//[17]//Caro enim concupíscit advérsus Spíritum, Spíritus autem advérsus carnem; hæc//enim ínvicem adversántur, ut non, quæcúmque vultis, illa faciátis.///[18]//Quod si Spíritu ducímini, non estis sub lege.//[19]//Manifésta autem sunt ópera//carnis, quæ sunt fornicátio, immundítia, luxúria,//[20]//idolórum sérvitus, venefícia,//inimicítiæ, contentiónes, æmulatiónes, iræ, rixæ, dissensiónes, sectæ,//[21]//invídiæ,//ebrietátes, comissatiónes et his simília, quæ prǽdico vobis, sicut prædíxi,//quóniam, qui tália agunt, regnum Dei non consequéntur.//[22]//Fructus autem Spíritus//est cáritas, gáudium, pax, longanímitas, benígnitas, bónitas, fides,//[23]//mansuetúdo,//continéntia; advérsus huiúsmodi non est lex.///[24]//Qui autem sunt Christi Iesu, carnem crucifixérunt cum vítiis et//concupiscéntiis.//[25]//Si vívimus Spíritu, Spíritu et ambulémus.
RESPONSORIUM
(Gal 5, 18. 22 a. 25)
℟.//Si Spíritu ducímini, non estis sub lege.
*//Fructus Spíritus est cáritas,//gáudium, pax.
℣.//Si vívimus Spíritu, Spíritu et ambulémus.
*//Fructus Spíritus est cáritas,//gáudium, pax.
LECTIO ALTERA
Ex Sermónibus sancti Leónis Magni papæ
(Sermo in Nativitate Domini 7, 2. 6: PL 54, 217-218. 220-221)
Dignitatem tuæ cognosce naturæ
Nascens Dóminus noster Iesus Christus homo verus, qui numquam déstitit//esse Deus verus, novæ creatúræ in se fecit exórdium, et in ortus sui forma dedit//humáno géneri spiritále princípium. Quæ hoc sacraméntum mens//comprehéndere, quæ hanc grátiam váleat lingua narráre? Redit in innocéntiam//iníquitas, et in novitátem vetústas; in adoptiónem véniunt aliéni, et in//hereditátem ingrediúntur extránei.///Expergíscere, o homo, et dignitátem tuæ cognósce natúræ. Recordáre te//factum ad imáginem Dei; quæ, etsi in Adam corrúpta, in Christo tamen est//reformáta. Utere quómodo uténdum est visibílibus creatúris, sicut úteris terra,//mari, cælo, áere, fóntibus atque flumínibus; et quidquid in eis pulchrum atque//mirábile est, refer ad laudem et glóriam Conditóris.///Lucem corpóream sensu tange corpóreo, et toto mentis afféctu illud verum//lumen ampléctere//*quod illúminat omnem hóminem veniéntem in hunc mundum,//et de quo dicit Prophéta://*Accédite ad eum, et illuminámini, et vultus vestri non//*erubéscent.//Si enim templum Dei sumus, et Spíritus Dei hábitat in nobis, plus est//quod fidélis quisque in suo habet ánimo, quam quod mirátur in cælo.///Non ítaque vobis, dilectíssimi, hoc aut indícimus, aut suadémus, ut//despiciátis ópera Dei, aut contrárium áliquid fídei vestræ, in iis quæ Deus bonus//bona cóndidit, æstimétis; sed ut omni creaturárum spécie et univérso huius//mundi ornátu rationabíliter et temperánter utámini://*Quæ enim vidéntur,//sicut ait//Apóstolus,//*temporália sunt; quæ autem non vidéntur ætérna sunt.///Unde quia ad præséntia sumus nati, ad futúra autem renáti, non temporálibus//bonis déditi, sed ætérnis simus inténti; et ut spem nostram possímus própius//intuéri, cogitémus quid natúræ nostræ grátia divína contúlerit. Audiámus//Apóstolum dicéntem://*Mórtui enim estis, et vita vestra abscóndita est cum//*Christo in Deo. Cum autem Christus apparúerit vita vestra, tunc et vos//*apparébitis cum ipso in glória,//qui vivit et regnat cum Patre et Spíritu Sancto per//ómnia sǽcula sæculórum. Amen.
RESPONSORIUM
(Ps 143 (144), 9; 117 (118), 28)
℟.//Deus, cánticum novum cantábo tibi;
*//In psaltério decachórdo psallam//tibi.
℣.//Deus meus es tu, et confitébor tibi; Deus meus, et exaltábo te.
*//In//psaltério decachórdo psallam tibi.
Oratio
Famíliam tuam, quǽsumus, Dómine, contínua pietáte custódi, ut, quæ in sola//spe grátiæ cæléstis innítitur, tua semper protectióne muniátur. Per Dóminum.
SABBATO HEBDOMADÆ V
Ad Officium lectionis
LECTIO PRIOR
De Epístola beáti Pauli apóstoli ad Gálatas
5, 25 — 6, 18
Monita de caritate et zelo
Fratres://[5,25]//Si vívimus Spíritu, Spíritu et ambulémus.//[26]//Non efficiámur inánis//glóriæ cúpidi, ínvicem provocántes, ínvicem invidéntes.///[6,1]//Et si præoccupátus fúerit homo in áliquo delícto, vos, qui spiritáles estis,//huiúsmodi instrúite in spíritu lenitátis, consíderans teípsum, ne et tu tentéris.//[2]//Alter alteríus ónera portáte et sic adimplébitis legem Christi.//[3]//Nam si quis//exístimat se áliquid esse, cum sit nihil, ipse se sedúcit;//[4]//opus autem suum probet//unusquísque et sic in semetípso tantum gloriatiónem habébit et non in áltero.//[5]//Unusquísque enim onus suum portábit.///[6]//Commúnicet autem is, qui catechizátur, verbum ei, qui se catechízat in//ómnibus bonis.//[7]//Nolíte erráre: Deus non irridétur. Quæ enim semináverit homo,//hæc et metet;//[8]//quóniam, qui séminat in carne sua, de carne metet corruptiónem,//qui autem séminat in Spíritu, de Spíritu metet vitam ætérnam.//[9]//Bonum autem//faciéntes infatigábiles, témpore enim suo metémus non deficiéntes.//[10]//Ergo dum//tempus habémus, operémur bonum ad omnes, máxime autem ad domésticos//fídei.///[11]//Vidéte quálibus lítteris scripsi vobis mea manu.//[12]//Quicúmque volunt placére//in carne, hi cogunt vos circumcídi, tantum ut crucis Christi persecutiónem non//patiántur;//[13]//neque enim, qui circumcidúntur, legem custódiunt, sed volunt vos//circumcídi, ut in carne vestra gloriéntur.//[14]//Mihi autem absit gloriári nisi in cruce//Dómini nostri Iesu Christi, per quem mihi mundus crucifíxus est, et ego mundo.//[15]//Neque enim circumcísio áliquid est, neque præpútium, sed nova creatúra.//[16]//Et//quicúmque hanc régulam secúti fúerint, pax super illos et misericórdia et super//Israel Dei.///[17]//De cétero nemo mihi moléstus sit; ego enim stígmata Iesu in córpore meo//porto.///[18]//Grátia Dómini nostri Iesu Christi cum spíritu vestro, fratres. Amen.
RESPONSORIUM
(Gal 6, 7 b-8; Io 6, 63 a)
℟.//Quæ semináverit homo, hæc et metet; quóniam qui séminat in carne sua,//de carne metet corruptiónem;
*//Qui séminat in spíritu, de spíritu metet vitam//ætérnam.
℣.//Spíritus est, qui vivíficat, caro non prodest quidquam.
*//Qui séminat in//spíritu, de spíritu metet vitam ætérnam.
LECTIO ALTERA
Ex Sermónibus beáti Isaac abbátis monastérii de Stella
(Sermo 31: PL 194, 1292-1293)
De caritatis præeminentia
Quare parum sollíciti sumus, fratres, occasiónes salútis quǽrere in//altérutrum, ut ubi magis necessárium vidérimus magis ínvicem subveniámus et//altérutrum ónera fratérna portémus? Hoc enim ádmonens beátus Apóstolus ait://*Alter alteríus ónera portáte, et sic adimplébitis legem Christi;//et álibi://*Supportántes,//inquit,//*ínvicem in caritáte.//Ipsa nimírum lex Christi est.///Quod in fratre meo — aut ex necessitáte, aut ex infirmitáte córporis sive//morum — incorrigíbile cerno, quare non porto patiénter, consólor libénter, sicut//scriptum est://*Púeri eórum in úmeris portabúntur et super génua consolabúntur?//An quia illa mihi deest quæ ómnia suffert, quæ pátiens est ut portet, benígna ut//amet?///Hæc útique lex Christi est qui//*vere languóres nostros tulit//passióne//*et dolóres//*portávit//compassióne, amans quos portávit, portans quos amávit. Qui autem//fratrem in necessitáte aggréditur, qui infirmitáti eius cuiuscúmque géneris//insidiátur, legi diáboli se procul dúbio subdit et eam implet. Compatiéntes ítaque//ínvicem simus et fraternitátis amatóres, infirmitátum portatóres, vitiórum//insectatóres.///Omnis enim disciplína quæ caritátem Dei et ob ipsum próximi caritátem//sectátur sincérius, quibuscúmque observántiis vel hábitu vivat, a Deo plus//acceptátur. Ipsa enim est cáritas propter quam fíeri vel non fíeri, mutári vel non//mutári ómnia debent. Ipsa enim est et princípium quare et finis ad quem dírigi//ómnia decet. Nihil enim fit culpabíliter quod pro ea et secúndum eam fit//veráciter.///Quam nobis ipse præstáre dignétur, cui sine hac placére non póssumus, et//sine quo omníno nihil póssumus, qui vivit et regnat Deus per immortália sǽcula.//Amen.
RESPONSORIUM
(1 Io 3, 11; Gal 5, 14 a)
℟.//Hæc est annuntiátio, quam audístis ab inítio:
*//Ut diligámus altérutrum.
℣.//Omnis lex in uno sermóne implétur:
*//Ut diligámus altérutrum.
Oratio
Famíliam tuam, quǽsumus, Dómine, contínua pietáte custódi, ut, quæ in sola//spe grátiæ cæléstis innítitur, tua semper protectióne muniátur. Per Dóminum.
DOMINICA
Ad Officium lectionis
LECTIO PRIOR
Incipit liber Proverbiórum
1, 1-7. 20-33
Adhortatio ad sapientiam eligendam
[1]//Parábolæ Salomónis fílii David regis Israel//[2]//ad sciéndam sapiéntiam et//disciplínam, ad intellegénda verba prudéntiæ;//[3]//ad suscipiéndam eruditiónem//doctrínæ, iustítiam et iudícium et æquitátem,//[4]//ut detur párvulis astútia,//adulescénti sciéntia et recogitátio.//[5]//Audiat sápiens et addet doctrínam, et//intéllegens dispositiónes possidébit://[6]//animadvértet parábolam et allegoríam,//verba sapiéntium et ænígmata eórum.//[7]//Timor Dómini princípium sciéntiæ.//Sapiéntiam atque doctrínam stulti despíciunt.///[20]//Sapiéntia foris prǽdicat, in platéis dat vocem suam,//[21]//in cápite viárum//frequéntium clámitat, in fóribus portárum urbis profert verba sua://[22]//«Usquequo,//párvuli, dilígitis infántiam, et derisóres sibi derisiónem cúpient, et imprudéntes//odíbunt sciéntiam?//[23]//Convertímini ad correptiónem meam; en próferam vobis//spíritum meum et osténdam vobis verba mea.//[24]//Quia vocávi, et renuístis, exténdi//manum meam, et non fuit qui aspíceret;//[25]//despexístis omne consílium meum et//increpatiónes meas neglexístis.///[26]//Ego quoque in intéritu vestro ridébo et subsannábo, cum terror vobis//advénerit,//[27]//cum irrúerit ut procélla terror, et intéritus quasi tempéstas ingrúerit,//quando vénerit super vos tribulátio et angústia».//[28]//Tunc invocábunt me, et non//exáudiam, instánter quærent me, et non invénient me,//[29]//eo quod exósam//habúerint disciplínam et timórem Dómini non elégerint,//[30]//nec acquiéverint//consílio meo et despéxerint univérsam correptiónem meam.//[31]//Cómedent ígitur//fructus viæ suæ suísque consíliis saturabúntur.//[32]//Avérsio parvulórum interfíciet//eos, et secúritas stultórum perdet illos.//[33]//Qui autem me audíerit, absque terróre//requiéscet, et tranquíllus erit timóre malórum subláto.
RESPONSORIUM
(Rom 12, 16 b; 1 Cor 3, 18 b-19 a; 1, 23 a. 24 b)
℟.//Nolíte esse prudéntes apud vosmetípsos; si quis vidétur sápiens esse inter//vos in hoc sǽculo, stultus fiat, ut sit sápiens;
*//Sapiéntia enim huius mundi//stultítia est apud Deum.
℣.//Nos autem prædicámus Christum crucifíxum, Dei virtútem et Dei//sapiéntiam.
*//Sapiéntia enim huius mundi stultítia est apud Deum.
LECTIO ALTERA
Ex Commentário sancti Ephræm diáconi in Diatéssaron
(1, 18-19: SCh 121, 52-53)
Verbum Dei fons vitæ inexhaustus
Quis unum ex effátis tuis, Dómine, mente penetráre póterit? Plus est quod//relínquimus quam quod cápimus, sicut sitiéntes qui bibunt ex fonte. Nam//verbum Dómini iuxta multas discéntium perceptiónes multos præbet aspéctus.//Dóminus verbum suum multis colóribus depínxit, ut, quisquis dísceret, in id//inspíceret quod ei placéret. Vários thesáuros in verbo suo cóndidit, ut quisque//nostrum, ubi se exercéret, inde ditésceret.///Verbum Dei arbor vitæ est, quæ ex ómnibus suis pártibus fructum//benedíctum tibi offert, sicut illa rupes quæ in desérto aperiebátur, ut ómnibus//suis pártibus potum præbéret spiritálem.//*Edébant,//ait Apóstolus,//*spiritálem//*cibum, et bibébant potum spiritálem.///Cui ergo áliqua pars ex thesáuro eius contíngit, ne credat id solum, quod ipse//invénit, in hoc verbo inésse, sed exístimet se id solum ex multis quæ in eo sunt,//inveníre potuísse. Nec proptérea quod hæc pars sola ad eum pérvenit eíque//contíngit, ipsum verbum exíle et stérile dicat atque despíciat, sed, quia id cápere//non potest, propter divítias eius grátias agat. Gaude quod victus es, neque//contristéris quod te superávit. Sítiens gaudet cum bibit, nec contristátur quod//fontem exhauríre non potest. Vincat fons sitim tuam, non autem sitis fontem//vincat, quia, si sitis tua explétur quin fons exhauriátur, dénuo sítiens íterum ex eo//bíbere póteris; si vero, siti tua expléta, fons quoque siccarétur, victória tua in//malum tuum verterétur.///Grátias age pro eo quod accepísti, et propter id quod remánsit et abundávit//noli contristári. Quod accepísti et ad quod pervenísti, pars tua est, et id quod//remánsit, tua est heréditas. Quod propter infirmitátem tuam una hora accípere//non potes, áliis horis, si perseveráveris, accípere póteris. Nec mente malígna//conéris uno haustu súmere, quod uno haustu sumi nequit, neque ex ignávia//desístas ab eo quod paulátim súmere possis.
RESPONSORIUM
(1 Petr 1, 25; cf. Bar 4, 1)
℟.//Verbum Dómini manet in ætérnum.
*//Hoc est autem verbum, quod//evangelizátum est in vos.
℣.//Illud est liber præceptórum Dei et lex, quæ pérmanet in ætérnum; omnes,//qui tenent eam, pervénient ad vitam.
*//Hoc est autem verbum, quod//evangelizátum est in vos.
Oratio
Deus, qui te in rectis et sincéris manére pectóribus ásseris, da nobis tua grátia//tales exsístere, in quibus habitáre dignéris. Per Dóminum.
FERIA II HEBDOMADÆ VI
Ad Officium lectionis
LECTIO PRIOR
De libro Proverbiórum
3, 1-20
Quomodo inveniatur sapientia
[1]//Fili mi, ne obliviscáris legis meæ, et præcépta mea cor tuum custódiat;//[2]//longitúdinem enim diérum et annos vitæ et pacem appónent tibi.///[3]//Misericórdia et véritas te non déserant; circúmda eas gútturi tuo et descríbe//in tábulis cordis tui,//[4]//et invénies grátiam et succéssum bonum coram Deo et//homínibus.//[5]//Habe fidúciam in Dómino ex toto corde tuo et ne innitáris prudéntiæ//tuæ.//[6]//In ómnibus viis tuis cógita illum, et ipse díriget gressus tuos.//[7]//Ne sis//sápiens apud temetípsum; time Dóminum et recéde a malo.//[8]//Sánitas quippe erit//umbilíco tuo et irrigátio óssibus tuis.///[9]//Honóra Dóminum de tua substántia et de primítiis ómnium frugum tuárum,//[10]//et implebúntur hórrea tua fruménto, et vino torculária tua redundábunt.///[11]//Disciplínam Dómini, fili mi, ne abícias, nec aspernéris, cum ab eo//corríperis://[12]//quem enim díligit, Dóminus córripit, et quasi pater in fílio cómplacet//sibi.///[13]//Beátus homo, qui invénit sapiéntiam et qui áffluit prudéntia://[14]//mélior est//acquisítio eius negotiatióne argénti, et auro primo fructus eius.//[15]//Pretiósior est//cunctis gemmis, et ómnia pretiósa tua huic non valent comparári;//[16]//longitúdo//diérum in déxtera eius, et in sinístra illíus divítiæ et glória.//[17]//Viæ eius viæ//pulchræ, et omnes sémitæ illíus pacíficæ.//[18]//Lignum vitæ est his, qui//apprehénderint eam; et, qui tenúerit eam, beátus.///[19]//Dóminus sapiéntia fundávit terram, stabilívit cælos prudéntia;//[20]//sapiéntia//illíus erupérunt abýssi, et nubes rorem stillant.
RESPONSORIUM
(Prov 3, 11. 12; Hebr 12, 7 b)
℟.//Disciplínam Dómini ne abícias, nec aspernéris cum ab eo corríperis;
*//Quem enim díligit Dóminus córripit, et quasi pater in fílio cómplacet sibi.
℣.//Tamquam fílios vos tractat Deus; quis enim fílius quem non córripit//pater?
*//Quem enim díligit Dóminus córripit, et quasi pater in fílio cómplacet//sibi.
LECTIO ALTERA
Ex Sermónibus sancti Bernárdi abbátis
(Sermo de diversis 15: PL 183, 577-579)
De quærenda sapientia
Operémur cibum qui non perit: operémur opus salútis nostræ. Operémur in//vínea Dómini: ut denárium diúrnum accípere mereámur. Operémur in sapiéntia,//quæ dicit://*Qui operántur in me, non peccábunt. Ager est mundus,//ait Véritas;//fodiámus in eo; thesáurus abscónditus latet, effodiámus eum. Ipsa est enim//sapiéntia, quæ tráhitur de occúltis. Omnes eam quǽrimus, omnes concupíscimus//eam.///*Si quǽritis,//inquit,//*quǽrite: convertímini, et veníte.//Quæris unde convertáris?//*A voluntátibus,//inquit,//*tuis avértere.//Et si in voluntátibus meis non invénio, ubi,//inquis, invénio sapiéntiam? Veheménter enim eam desíderat ánima mea; nec//invenísse suffíciet, si contígerit inveníre, nisi//*mensúram bonam et confértam et//*coagitátam et supereffluéntem//ponam//*in sinum meum.//Mérito quidem.//*Beátus//enim//*homo qui invénit sapiéntiam, et qui áffluit prudéntia.//Quære ergo dum//inveníri potest; et dum prope est, ínvoca illam.///Vis audíre quam prope sit?//*Prope est verbum in corde tuo et in ore tuo://tantum illud recto si quæsíeris corde. Sic enim invénies corde sapiéntiam, ore//áfflues prudéntia; sed afflúere, non efflúere vel evómere cura.///Nimírum mel invenísti, si invenísti sapiéntiam; tantum ne multum cómedas,//ne satiátus évomas illud. Sic cómede ut semper esúrias. Nam ipsa dicit://*Qui//*edunt me, adhuc esúrient.//Noli multum reputáre quod habes; noli satiári, ne//évomas, et hoc ipsum quod vidéris habére, auferátur a te, quippe qui ante tempus//quǽrere destitísti. Neque enim dum potest inveníri, dum prope est, ab//inquisitióne vel invocatióne cessándum est. Aliter quoque//*sicut qui mel cómedit//*multum,//ut ait idem Sálomon,//*non est ei bonum; ita qui scrutátor est maiestátis,//*opprimétur a glória.///Sicut autem//*beátus homo qui invénit sapiéntiam://sic étiam//*beátus vir,//vel//beátior étiam//*qui morábitur in sapiéntia://forte enim hoc ad affluéntiam spectat.///Sane in his tribus ore áffluis sapiéntia vel prudéntia, si sit in ore conféssio//própriæ iniquitátis, si gratiárum áctio et vox laudis, si étiam sermo ædificatiónis.//Nimírum//*corde créditur ad iustítiam, ore autem conféssio fit ad salútem.//Atque//*in princípio//quidem//*sermónis iustus accusátor est sui://nam in médio magnificáre//Dóminum, in tértio quoque (si eátenus áffluit sapiéntia) ædificáre próximum//debet.
RESPONSORIUM
(Sap 7, 10 ab. 11 a; 8, 2 ac)
℟.//Super salútem et spéciem diléxi sapiéntiam et propósui pro luce habére//illam;
*//Venérunt mihi ómnia bona páriter cum illa.
℣.//Hanc amávi et exquisívi a iuventúte mea et amátor factus sum formæ//illíus.
*//Venérunt mihi ómnia bona páriter cum illa.
Oratio
Deus, qui te in rectis et sincéris manére pectóribus ásseris, da nobis tua grátia//tales exsístere, in quibus habitáre dignéris. Per Dóminum.
FERIA III HEBDOMADÆ VI
Ad Officium lectionis
LECTIO PRIOR
De libro Proverbiórum
8, 1-5. 12-36
Laus æternæ sapientiæ
[1]//Numquid non sapiéntia clámitat, et prudéntia dat vocem suam?//[2]//In summis//vertícibus supra viam in médiis sémitis stans,//[3]//iuxta portas ad intróitum civitátis,//in ipsis fóribus conclámat://[4]//«O viri, ad vos clámito, et vox mea ad fílios//hóminum.///[5]//Intellégite, párvuli, astútiam, et, insipiéntes, animadvértite;//[12]//ego sapiéntia//hábito cum prudéntia et artem excogitándi invénio.//[13]//Timor Dómini odísse//malum; arrogántiam et supérbiam et viam pravam et os bilíngue detéstor.//[14]//Meum est consílium et prudéntia, mea est prudéntia, mea est fortitúdo.//[15]//Per me//reges regnant, et príncipes iusta decérnunt;//[16]//per me duces ímperant, et poténtes//decérnunt iustítiam.///[17]//Ego diligéntes me díligo; et qui mane vígilant ad me, invénient me.//[18]//Mecum sunt divítiæ et glória, opes supérbiæ et iustítia.//[19]//Mélior est enim//fructus meus auro et obrýzo, et genímina mea argénto elécto.//[20]//In viis iustítiæ//ámbulo, in médio semitárum iudícii,//[21]//ut ditem diligéntes me et thesáuros eórum//répleam.///[22]//Dóminus possédit me in inítio viárum suárum, ántequam quidquam fáceret//a princípio;//[23]//ab ætérno ordináta sum et ex antíquis, ántequam terra fíeret.//[24]//Nondum erant abýssi, et ego iam concépta eram, necdum fontes graves aquis,//[25]//priúsquam montes demergeréntur, ante colles ego parturiébar.//[26]//Adhuc terram//non fécerat et campos et inítium glebæ orbis terræ.//[27]//Quando præparábat cælos,//áderam, quando certa lege et gyro vallábat abýssos,//[28]//quando nubes firmábat//sursum, et prævaluérunt fontes abýssi,//[29]//quando circúmdabat mari términum//suum et aquis, ne transírent fines suos, quando iecit fundaménta terræ,//[30]//cum eo//eram ut ártifex: delectátio eius per síngulos dies ludens coram eo omni témpore,//[31]//ludens in orbe terrárum, et delíciæ meæ esse cum fíliis hóminum.///[32]//Nunc ergo, fílii, audíte me: beáti, qui custódiunt vias meas;//[33]//audíte//disciplínam et estóte sapiéntes et nolíte abícere eam.//[34]//Beátus homo, qui audit me//et qui vígilat ad fores meas cotídie et obsérvat ad postes óstii mei.//[35]//Qui me//invénerit, invéniet vitam et háuriet delícias a Dómino.//[36]//Qui autem in me//peccáverit, lædet ánimam suam: omnes, qui me odérunt, díligunt mortem».
RESPONSORIUM
(Prov 8, 22; Io 1, 1)
℟.//Dóminus possédit me in inítio viárum suárum,
*//Antequam quidquam//fáceret a princípio.
℣.//In princípio erat Verbum et Verbum erat apud Deum et Deus erat//Verbum.
*//Antequam quidquam fáceret a princípio.
LECTIO ALTERA
Ex Oratiónibus sancti Athanásii epíscopi Contra ariános
(Oratio 2, 78. 81-82: PG 26, 311. 319)
Cognitio Patris per Sapientiam creatricem et carnem factam
Unigénita ipsáque Dei Sapiéntia, ómnium creátrix est et efféctrix.//*Omnia//enim, inquit,//*in sapiéntia fecísti,//et://*Impléta est terra creatióne tua.//Ut autem res//factæ non tantum exsísterent, sed étiam bene exsísterent, plácuit Deo ut sua//Sapiéntia se ad res creátas accommodáret, ut formam speciémque áliquam ipsíus//imáginis cum in ómnibus simul tum in síngulis imprímeret, quo nimírum//perspícuum fíeret et sapiéntia ornátas esse res factas, et digna Deo esse ópera.///Ut enim nostrum verbum, Verbi, qui Dei est Fílius, est imágo: ita sapiéntia in//nobis facta eiúsdem Verbi, quæ ipsa est Sapiéntia, imágo quoque est, in qua cum//vim sciéndi et intellegéndi habeámus, idónei effícimur qui creatrícem//Sapiéntiam recipiámus, eiusdémque Patrem per ipsam póssumus cognóscere.//Nam//*qui habet Fílium,//inquit,//*habet et Patrem,//et://*Qui me récipit, récipit eum//*qui misit me.//Quóniam ergo huiúsmodi Sapiéntiæ forma creáta in nobis et in//ómnibus est, non immérito vera et ópifex Sapiéntia, ea quæ suæ formæ própria//sunt sibi ipsi ascíscens, ait://*Dóminus creávit me in ópera sua.///Sed//*quia in sapiéntia Dei,//prout explicávimus,//*mundus Deum per sapiéntiam//*non cognóvit, plácuit Deo per stultítiam prædicatiónis salvos fácere credéntes.//Nec enim iam ámplius, ut superióribus tempóribus, Deus per imáginem et//umbram sapiéntiæ, quæ in rebus creátis est, cognósci vóluit, sed plácuit ipsi ut//ipsa vera Sapiéntia carnem assúmeret, homo fíeret, et crucis mortem paterétur, ut//per fidem, quæ in ea consístit, omnes deínceps credéntes salvi esse possent.///Ipsa ergo Sapiéntia Dei est, quæ ántea per suam imáginem in rebus creátis//impréssam (quam ob causam creári dícitur), et seípsam, et per se suum Patrem//notum reddébat. Póstea vero éadem ipsa, quæ et Verbum est, caro facta est, ut ait//Ioánnes, destructáque morte ac nostro génere liberáto, et se et per se Patrem//clárius patefécit: unde hæc eius verba://*Da eis ut cognóscant te solum verum//*Deum, et quem misísti Iesum Christum.///Itaque univérsa terra cognitióne eius repléta est. Síquidem una est Patris per//Fílium, et Fílii ex Patre cognítio: ipso gaudet Pater eodémque gáudio Fílius in//Patre delectátur dicens://*Ego eram quo delectabátur, per síngulos dies in//*conspéctu eius delectábar.
RESPONSORIUM
(Col 2, 6. 9; Mt 23, 10 b)
℟.//Sicut accepístis Christum Iesum Dóminum, in ipso ambuláte.
*//Quia in//ipso inhábitat omnis plenitúdo divinitátis corporáliter.
℣.//Magíster vester unus est, Christus.
*//Quia in ipso inhábitat omnis//plenitúdo divinitátis corporáliter.
Oratio
Deus, qui te in rectis et sincéris manére pectóribus ásseris, da nobis tua grátia//tales exsístere, in quibus habitáre dignéris. Per Dóminum.
FERIA IV HEBDOMADÆ VI
Ad Officium lectionis
LECTIO PRIOR
De libro Proverbiórum
9, 1-18
Sapientia et stultitia
[1]//Sapiéntia ædificávit sibi domum, excídit colúmnas septem;//[2]//immolávit//víctimas suas, míscuit vinum et propósuit mensam suam.//[3]//Misit ancíllas suas, ut//vocárent ad arcem et ad excélsa civitátis://[4]//«Si quis est párvulus, véniat ad me».//Et vecórdi locúta est://[5]//«Veníte, comédite panem meum et bíbite vinum, quod//míscui vobis;//[6]//relínquite infántiam et vívite et ambuláte per vias prudéntiæ».///[7]//Qui érudit derisórem, ipse iniúriam sibi facit; et, qui árguit ímpium, sibi//máculam génerat.//[8]//Noli argúere derisórem, ne óderit te; árgue sapiéntem, et//díliget te.///[9]//Da sapiénti, et sapiéntior fiet; doce iustum, et addet doctrínam.///[10]//Princípium sapiéntiæ timor Dómini, et sciéntia Sancti est prudéntia.//[11]//Per//me enim multiplicabúntur dies tui, et addéntur tibi anni vitæ.//[12]//Si sápiens fúeris,//tibimetípsi eris; si autem illúsor, solus portábis malum.///[13]//Múlier stulta est clamósa, fátua et nihil sciens;//[14]//sedit in fóribus domus suæ//super sellam in excélsis urbis,//[15]//ut vocáret transeúntes per viam et pergéntes//itínere suo://[16]//«Qui est párvulus, declínet ad me». Et vecórdi locúta est://[17]//«Aquæ//furtívæ dulcióres sunt et panis in abscóndito suávior».//[18]//Et ignorávit quod ibi sint//umbræ, et in profúndis inférni convívæ eius.
RESPONSORIUM
(Cf. Lc 14, 16-17; Prov 9, 5)
℟.//Homo quidam fecit cenam magnam et misit servum suum hora cenæ//dícere invitátis ut venírent,
*//Quia paráta sunt ómnia.
℣.//Veníte, comédite panem meum et bíbite vinum, quod míscui vobis.
*//Quia//paráta sunt ómnia.
LECTIO ALTERA
Ex Commentário Procópii Gazénsis epíscopi in Provérbia
(Cap. 9: PG 87-1, 1299-1303)
Sapientia Dei nobis miscuit vinum et paravit mensam
*Sapiéntia ædificávit sibi domum.//Poténtia Dei ac Patris per se subsístens,//própriam sibi præparávit domum univérsum orbem, in quo per virtútem hábitat,//et illum, qui ad Dei imáginem et similitúdinem creátus est, visíbili et invisíbili//natúra constántem.///*Et excídit colúmnas septem.//Hómini, post creatiónem secúndum Christum//formáto, ut in hunc credat, et huius mandáta obsérvet, dedit septem Spíritus//Sancti charísmata; quibus, virtúte a sciéntia excitáta et vicíssim sciéntia per//virtútem manifestáta, spiritális homo consummátur, fídei perfectióne firmátus in//supernaturálium participatióne.///Et splendórem spíritus naturálem exáltant et virtus, dispónens ad quæréndum//cum fervóre et desiderándum, secúndum rerum ratiónes, omníno divínas//voluntátes, secúndum quas ómnia facta sunt, et consílium, discérnens ab iis quæ//tales non sunt, sanctíssimas Dei voluntátes, tamquam increátas et immortáles, et//cogitári et ore proférri et fíeri recipiéntes; et prudéntia, consentíre et acquiéscere//fáciens ad istas et non ad álteras.///*Míscuit in cratéra vinum suum et parávit mensam suam.//Et unívit in tali//hómine, in quo, tamquam in cratéra miscétur spiritális et corporális natúra, rerum//sciéntiæ, sui ipsíus ut ómnium auctóris notítiam; quæ intellegéntiam facit,//tamquam vino, inebriári his quæ sunt circa Deum; et ita per seípsum, qui est//panis cæléstis, ánimas in virtúte nútriens et in doctrína inébrians et deléctans,//hæc ómnia ut épulas dispónit ad spiritále convívium, hunc participári//desiderántium.///*Misit servos suos vocans cum magna proclamatióne ad póculum, dicens.//Misit Apóstolos divínæ illíus voluntáti deserviéntes cum evangélica//proclamatióne, quæ tamquam a Spíritu véniens est super scriptam et naturálem//legem, vocans ad seípsum; in quo ut in cratéra, per incarnatiónis mystérium,//facta est secúndum hypóstasim sine confusióne mirábilis natúræ divínæ et//humánæ míxtio; et tália per eos clamat://*Qui est insípiens, véniat ad me.//Qui est//insípiens, quod in corde cógitat Deum non esse, abíciens impietátem, per fidem//ad me declínet, et sciat me esse ómnium factórem et Dóminum.///*Et iis qui índigent sapiéntia, dicit: Veníte, manducáte mecum panem et bíbite//*vinum quod míscui vobis.//Et iis, qui fídei opéribus índigent, et perfectióris in illis//doctrínæ sint: «Veníte, manducáte corpus meum, quod vos secúndum virtútem//ad instar panis nutrit; et bíbite sánguinem meum, quod secúndum doctrínam ad//instar vini vos deléctat et ad deificatiónem condúcit; sánguinem enim modo//mirábili deitáti míscui ad salútem vestram».
RESPONSORIUM
(Prov 9, 1. 2 b; Io 6, 56)
℟.//Sapiéntia ædificávit sibi domum, excídit colúmnas septem,
*//Míscuit//vinum et propósuit mensam suam.
℣.//Qui mandúcat meam carnem et bibit meum sánguinem, in me manet et ego//in illo, dicit Dóminus.
*//Míscuit vinum et propósuit mensam suam.
Oratio
Deus, qui te in rectis et sincéris manére pectóribus ásseris, da nobis tua grátia//tales exsístere, in quibus habitáre dignéris. Per Dóminum.
FERIA V HEBDOMADÆ VI
Ad Officium lectionis
LECTIO PRIOR
De libro Proverbiórum
10, 6-32
Sententiæ diversæ
[6]//Benedictiónes Dómini super caput iusti, os autem impiórum óperit//violéntiam.//[7]//Memória iusti in benedictióne erit, et nomen impiórum putréscet.//[8]//Sápiens corde præcépta súscipit, et stultus lábiis córruet.///[9]//Qui ámbulat simplíciter, ámbulat confidénter; qui autem deprávat vias suas,//maniféstus erit.//[10]//Qui ánnuit óculo, dabit dolórem, et stultus lábiis córruet.//[11]//Vena//vitæ os iusti, et os impiórum óperit violéntiam.//[12]//Odium súscitat rixas, et//univérsa delícta óperit cáritas.//[13]//In lábiis sapiéntis invenítur sapiéntia, et virga in//dorso eius, qui índiget corde.///[14]//Sapiéntes recóndunt sciéntiam, os autem stulti ruínæ próximum est.//[15]//Substántia dívitis urbs fortitúdinis eius, ruína páuperum egéstas eórum.//[16]//Opus//iusti ad vitam, fructus autem ímpii ad peccátum.//[17]//Gráditur ad vitam, qui custódit//disciplínam; qui autem increpatiónes relínquit, errat.///[18]//Abscóndunt ódium lábia mendácia; qui profert contuméliam, insípiens est.//[19]//In multilóquio non déerit peccátum; qui autem moderátur lábia sua,//prudentíssimus est.//[20]//Argéntum eléctum lingua iusti, cor autem impiórum pro//níhilo.//[21]//Lábia iusti erúdiunt plúrimos; qui autem indócti sunt, in cordis egestáte//moriéntur.///[22]//Benedíctio Dómini dívites facit, nec addet ei labor quidquam.//[23]//Quasi per//risum stultus operátur scelus, sapiéntia autem est viro prudéntiæ.//[24]//Quod timet//ímpius, véniet super eum; desidérium suum iustis dábitur.//[25]//Quasi tempéstas//tránsiens non erit ímpius, iustus autem quasi fundaméntum sempitérnum.//[26]//Sicut//acétum déntibus et fumus óculis, sic piger his, qui misérunt eum.///[27]//Timor Dómini appónet dies, et anni impiórum breviabúntur.//[28]//Exspectátio//iustórum lætítia, spes autem impiórum períbit.//[29]//Fortitúdo símplici via Dómini, et//ruína his, qui operántur malum.//[30]//Iustus in ætérnum non commovébitur, ímpii//autem non habitábunt super terram.//[31]//Os iusti germinábit sapiéntiam, lingua//prava abscindétur.//[32]//Lábia iusti consíderat plácita, et os impiórum pervérsa.
RESPONSORIUM
(Ps 36 (37), 30. 31 a; 111 (112), 6 b. 7 a)
℟.//Os iusti meditábitur sapiéntiam et lingua eius loquétur iudícium;
*//Lex Dei//eius in corde ipsíus.
℣.//In memória ætérna erit iustus, ab auditióne mala non timébit.
*//Lex Dei//eius in corde ipsíus.
LECTIO ALTERA
Ex Explanatiónibus Psalmórum sancti Ambrósii epíscopi
(Ps 36, 65-66: CSEL 64, 123-125)
Aperi os tuum Dei verbo
Sit nobis semper in corde et ore meditátio sapiéntiæ et lingua tua loquátur//iudícium, lex Dei tui in corde sit tuo. Ideo tibi dicit Scriptúra://*Loquéris in illis//*sedens in domo, ámbulans in via, dormítans, resúrgens.//Loquámur ergo//Dóminum Iesum, quia ipse est sapiéntia, ipse est verbum, et Verbum Dei.///Nam et hoc scriptum est://*Aperi os tuum verbo Dei.//Ipsum spirat qui//sermónes eius résonat et verba meditátur. Ipsum semper loquámur. Cum de//sapiéntia lóquimur, ipse est; cum de virtúte lóquimur, ipse est; cum de iustítia//lóquimur, ipse est; cum de pace lóquimur, ipse est; cum de veritáte et vita et//redemptióne lóquimur, ipse est.///*Aperi os tuum Dei verbo,//scriptum est. Tu áperi, ille lóquitur. Ideo dixit//David://*Audiam quid loquátur in me Dóminus//et ipse Dei Fílius dicit://*Aperi os//*tuum, et adimplébo illud.//Sed non omnes ut Sálomon possunt percípere//sapiéntiæ perfectiónem, non omnes ut Dániel; ómnibus tamen pro possibilitáte//infúnditur spíritus sapiéntiæ, sed ómnibus qui fidéles sunt. Si credas, habes//spíritum sapiéntiæ.///Ideo meditáre semper, lóquere quæ Dei sunt,//*sedens in domo.//Domum//póssumus accípere ecclésiam, póssumus domum accípere interiórem in nobis, ut//intra nos loquámur. Cum consílio lóquere, ut effúgias peccátum, ne íncidas per//multilóquium. Sedens lóquere tecum quasi qui iúdices. In via lóquere, ne//umquam vaces. In via lóqueris, si in Christo loquáris, quia via Christus est. In//via lóquere tibi, lóquere Christo. Audi quómodo illi loquáris://*Volo,//inquit,//*viros//*in omni loco oráre, levántes puras manus suas sine ira et disceptatióne.//Lóquere, o homo, dormítans, ne tibi somnus mortis obrépat. Audi quómodo//dormítans loquáris://*Si dédero somnum óculis meis et pálpebris meis//*dormitatiónem, donec invéniam locum Dómino, tabernáculum Deo Iacob.///Cum surges vel resúrges, ipsum lóquere, ut ímpleas quod iubéris. Audi//quómodo te Christus, éxcitet. Anima tua dicit://*Vox fratris mei pulsat ad iánuam,//et Christus ait://*Aperi mihi, soror mea sponsa.//Audi quómodo tu exsúscites//Christum. Anima dicit://*Adiurávi vos, fíliæ Ierúsalem, si suscitavéritis et//*resuscitavéritis caritátem.//Cáritas Christus est.
RESPONSORIUM
(1 Cor 1, 30 b. 31; Io 1, 16)
℟.//Christus Iesus factus est sapiéntia nobis a Deo et iustítia et sanctificátio et//redémptio;
*//Ut quemádmodum scriptum est: Qui gloriátur, in Dómino gloriétur.
℣.//De plenitúdine eius nos omnes accépimus et grátiam pro grátia.
*//Ut//quemádmodum scriptum est: Qui gloriátur, in Dómino gloriétur.
Oratio
Deus, qui te in rectis et sincéris manére pectóribus ásseris, da nobis tua grátia//tales exsístere, in quibus habitáre dignéris. Per Dóminum.
FERIA VI HEBDOMADÆ VI
Ad Officium lectionis
LECTIO PRIOR
De libro Proverbiórum
15, 8-9. 16-17. 25-26. 29. 33; 16, 1-9; 17, 5
Homo coram Domino positus
[15,8]//Víctimæ impiórum abominábiles Dómino: vota iustórum grata sunt ei.//[9]//Abominátio est Dómino via ímpii; qui séquitur iustítiam, diligétur.//[16]//Mélius est//parum cum timóre Dómini quam thesáuri magni cum sollicitúdine.//[17]//Mélius est//deménsum ólerum cum caritáte quam vítulus saginátus cum ódio.///[25]//Domum superbórum demoliétur Dóminus et firmos fáciet términos víduæ.//[26]//Abominátio Dómini cogitatiónes malæ, et purus sermo pulchérrimus.//[29]//Longe//est Dóminus ab ímpiis et oratiónes iustórum exáudiet.//[33]//Timor Dómini disciplína//sapiéntiæ, et glóriam præcédit humílitas.///[16,1]//Hóminis est ánimum præparáre, et Dómini est respónsio linguæ.//[2]//Omnes//viæ hóminis puræ sunt óculis eius, spirítuum ponderátor est Dóminus.//[3]//Revéla//Dómino ópera tua, et dirigéntur cogitatiónes tuæ.//[4]//Univérsa secúndum próprium//finem operátus est Dóminus; ímpium quoque ad diem malum.///[5]//Abominátio Dómini est omnis árrogans; etiámsi manus in manu fúerit, non//erit ínnocens.//[6]//Misericórdia et veritáte redímitur iníquitas, et in timóre Dómini//declinátur a malo.///[7]//Cum placúerint Dómino viæ hóminis, inimícos quoque eius convértet ad//pacem.//[8]//Mélius est parum cum iustítia quam multi fructus sine æquitáte.//[9]//Cor//hóminis dispónit viam suam, sed Dómini est dirígere gressus eius.///[17,5]//Qui déspicit páuperem, éxprobrat Factóri eius; et, qui in ruína lætátur//alteríus, non erit impunítus.
RESPONSORIUM
(Deut 6, 12 b. 13 a; Prov 15, 33)
℟.//Ne obliviscáris Dómini, qui edúxit te de terra Ægýpti;
*//Dóminum Deum//tuum timébis et ipsi sérvies.
℣.//Timor Dómini disciplína sapiéntiæ et glóriam præcédit humílitas.
*//Dóminum Deum tuum timébis et ipsi sérvies.
LECTIO ALTERA
Ex Tractátibus sancti Augustíni epíscopi in Epístolam primam Ioánnis
(Tract. 4, 6: PL 35, 2008-2009)
Desiderium cordis in Deum fertur
Quid nobis promíssum est?//*Símiles ei érimus, quóniam vidébimus eum sícuti//*est.//Quómodo pótuit, lingua sónuit; cétera corde cogiténtur. Quid enim vel ipse//Ioánnes dixit ad comparatiónem eius qui est, vel quid a nobis potest dici//homínibus longe impáribus méritis ipsíus?///Redeámus ergo ad illam unctiónem ipsíus, redeámus ad illam unctiónem quæ//intus docet, quod loqui non póssumus, et quia modo vidére non potéstis,//offícium vestrum in desidério sit.///Tota vita christiáni boni sanctum desidérium est. Quod autem desíderas,//nondum vides: sed desiderándo capax effíceris, ut cum vénerit, quod vídeas,//impleáris.///Sicut enim si velis implére áliquem sinum, et nosti quam magnum est quod//dábitur, exténdis sinum vel sacci vel utris vel alicúius rei: nosti quantum//missúrus es, et vides quia angústus est sinus; extendéndo facis capaciórem: sic//Deus differéndo exténdit desidérium, desiderándo exténdit ánimum, extendéndo//facit capácem.///Desiderémus ergo, fratres, quia impléndi sumus. Vidéte Paulum extendéntem//sinum, ut possit cápere quod ventúrum est. Ait enim://*Non quia iam accéperim,//*aut iam perféctus sim: fratres, ego me non árbitror apprehendísse.///Quid ergo agis in hac vita, si nondum apprehendísti?//*Unum autem, quæ retro//*oblítus, in ea quæ ante sunt exténtus, secúndum intentiónem sequor ad palmam//*supérnæ vocatiónis.//Exténtum se dixit et secúndum intentiónem sequi se dixit.//Minórem se sentiébat ad capiéndum,//*quod óculus non vidit nec auris audívit nec//*in cor hóminis ascéndit.///Hæc est vita nostra, ut desiderándo exerceámur. Tantum autem nos exércet//sanctum desidérium, quantum desidéria nostra amputavérimus ab amóre sǽculi.//Iam díximus aliquándo: Exináni quod impléndum est. Bono impléndus es, funde//malum.///Puta quia melle te vult implére Deus: si acéto plenus es, ubi mel pones?//Fundéndum est quod portábat vas: mundándum est ipsum vas; mundándum est,//etsi cum labóre, cum tritúra, ut fiat aptum cuídam rei.///Mel dicámus, aurum dicámus, vinum dicámus; quidquid dícimus quod dici//non potest, quidquid vólumus dícere: Deus vocátur. Et quod dícimus Deus, quid//díximus? Duæ istæ sýllabæ sunt totum quod exspectámus. Quidquid ergo dícere//valúimus, infra est: extendámus nos in eum, ut, cum vénerit, ímpleat.//*Símiles//*enim ei érimus; quóniam vidébimus eum sícuti est.
RESPONSORIUM
(Ps 36 (37), 4-5 a)
℟.//Delectáre in Dómino
*//Et dabit tibi petitiónes cordis tui.
℣.//Commítte Dómino viam tuam, et spera in eo.
*//Et dabit tibi petitiónes//cordis tui.
Oratio
Deus, qui te in rectis et sincéris manére pectóribus ásseris, da nobis tua grátia//tales exsístere, in quibus habitáre dignéris. Per Dóminum.
SABBATO HEBDOMADÆ VI
Ad Officium lectionis
LECTIO PRIOR
De libro Proverbiórum
31, 10-31
Laus mulieris fortis
[10]//Mulíerem fortem quis invéniet? Longe super gemmas prétium eius.//[11]//Confídit in ea cor viri sui et spóliis non indigébit.//[12]//Reddet ei bonum et non//malum ómnibus diébus vitæ suæ.///[13]//Quæsívit lanam et linum et operáta est delectatióne mánuum suárum.//[14]//Facta est quasi navis institóris de longe portans panem suum.//[15]//Et de nocte//surréxit dedítque prædam domésticis suis et cibária ancíllis suis.///[16]//Considerávit agrum et emit eum; de fructu mánuum suárum plantávit//víneam.//[17]//Accínxit fortitúdine lumbos suos et roborávit bráchium suum.//[18]//Gustávit et vidit quia bona est negotiátio eius; non exstinguétur in nocte lucérna//eius.///[19]//Manum suam misit ad colos, et dígiti eius apprehendérunt fusum.//[20]//Palmas//suas apéruit ínopi et manum suam exténdit ad páuperem.//[21]//Non timébit dómui//suæ a frigóribus nivis: omnes enim doméstici eius vestíti sunt duplícibus.///[22]//Stragulátam vestem fecit sibi; byssus et púrpura induméntum eius.//[23]//Nóbilis//in portis vir eius, quando séderit cum senatóribus terræ.//[24]//Síndonem fecit et//véndidit et cíngulum trádidit Chananǽo.///[25]//Fortitúdo et decor induméntum eius, et ridébit in die novíssimo.//[26]//Os suum//apéruit sapiéntiæ, et lex cleméntiæ in lingua eius.//[27]//Considerávit sémitas domus//suæ et panem otiósa non comédit.///[28]//Surrexérunt fílii eius et beatíssimam prædicavérunt, vir eius et laudávit//eam://[29]//«Multæ fíliæ fórtiter operátæ sunt, tu supergréssa es univérsas».///[30]//Fallax grátia et vana est pulchritúdo; múlier timens Dóminum ipsa//laudábitur.//[31]//Date ei de fructu mánuum suárum, et laudent eam in portis ópera//eius.
RESPONSORIUM
(Cf. Prov 31, 17. 18; cf. Ps 45 (46), 6)
℟.//Accínxit fortitúdine lumbos suos et roborávit bráchium suum;
*//Ideóque//lucérna eius non exstinguétur in sempitérnum.
℣.//Adiuvábit eam Deus vultu suo, Deus in médio eius, non commovébitur.
*//Ideóque lucérna eius non exstinguétur in sempitérnum.
LECTIO ALTERA
Ex Allocutióne Pii papæ Duodécimi ad recens matrimónio iunctos hábita
(Discorsi e Radiomessaggi, 11 mart. 1942: 3, 385-390)
Uxor, sol familiæ
Família próprio quodam sole refúlget, qui est uxor. Quid de ea dicat et séntiat//sacra Scriptúra, audíte://*Grátia mulíeris sédulæ delectábit virum suum. Grátia//*super grátiam múlier sancta et pudoráta. Sicut sol óriens in mundo in altíssimis//*Dei, sic mulíeris bonæ spécies in ornaméntum domus eius.///Profécto uxor et mater est quasi sol famíliæ. Est autem sol magnanimitáte//sua et stúdio se devovéndi, constánti alacritáte et vígili providáque suavitáte in//ómnibus, quæ ad vitam maríti et liberórum váleant hilarándam. Lucem//mentísque fervórem circum se effúndit. Quodsi dici consuévit matrimónium tunc//próspere cédere, si utérque cóniux, id íniens, non suam sed alteríus felicitátem//exquírit, tamen egrégius hic ánimi sensus atque propósitum, quamvis ad//utrúmque pertíneant, præcípua tamen sunt virtus mulíeris; hæc enim suápte//natúra matérnis est prǽdita motiónibus et cordis quadam sapiéntia et prudéntia,//quibus effícitur, ut, si acerbitátes accéperit, non nisi iucunditátem reddat; si//contuméliis fúerit affécta, non nisi dignitátem cum reveréntia coniúnctam//vicíssim exhíbeat, perínde ac sol, qui nebulósum tempus matutínum auróra//lætíficat, et áureis rádiis nimbos óccidens collústrat.///Uxor est sol famíliæ claritúdine obtútus sui et sermónis ardóre. Oculi enim//eius et vox suáviter in ánimos pénetrant, eos flectunt, tangunt, érigunt,//passiónum tumúltu semóto, virúmque ad gáudium de bono révocant et ad//lætítiam familiáris collóquii, postquam is continénter ac sæpe laborióse per diem//est operátus sive in offíciis sive ruri, sive instántibus negótiis mercatúræ vel//quæstuósæ indústriæ.///Uxor est sol famíliæ naturáli et cándida quadam sinceritáte, simplicitáte//gravi, christiána honestáque dignitáte; item cogitatióne in se convérsa et ánimi//probitáte, necnon urbána quadam conveniéntia hábitus córporis et vestítus,//ornátus et verecundórum blandorúmque vitæ morum. Sensus ánimi subtíles,//vultus festívi nutus, siléntium et risus sine malítia, cápitis motus útpote//benignitátis indícium, grátiam ei cónferunt floris exquisíti quidem sed símplicis,//qui coróllam áperit ad excipiéndos remittendósque solis colóres.///Utinam sciátis, quos altíssimos sensus amóris gratíque ánimi talis imágo//uxóris et matrisfamílias in córdibus patris et filiórum éxcitet atque infígat.
RESPONSORIUM
(Eccli 26, 16 a. 19. 21)
℟.//Grátia mulíeris sédulæ delectábit virum suum;
*//Grátia super grátiam//múlier sancta et pudoráta.
℣.//Sicut sol óriens mundo in altíssimis Dei, sic mulíeris bonæ spécies in//ornaméntum domus eius.
*//Grátia super grátiam múlier sancta et pudoráta.
Oratio
Deus, qui te in rectis et sincéris manére pectóribus ásseris, da nobis tua grátia//tales exsístere, in quibus habitáre dignéris. Per Dóminum.
DOMINICA
Ad Officium lectionis
LECTIO PRIOR
Incipit liber Ecclesiástes
1, 1-18
Vanitas omnium rerum
[1]//Verba Ecclesiástes fílii David regis Ierúsalem.//[2]//«Vánitas vanitátum, dixit//Ecclesiástes, vánitas vanitátum et ómnia vánitas».//[3]//Quid lucri est hómini de//univérso labóre suo, quo labórat sub sole?///[4]//Generátio prǽterit, et generátio ádvenit, terra autem in ætérnum stat.//[5]//Oritur//sol, et óccidit sol et ad locum suum anhélat ibíque renáscitur.//[6]//Gyrat per//merídiem et fléctitur ad aquilónem, lustrans univérsa in circúitu pergit spíritus et//in círculos suos revértitur.//[7]//Omnia flúmina pergunt ad mare, et mare non//redúndat; ad locum, unde éxeunt, flúmina illuc revertúntur in cursu suo.///[8]//Cunctæ res diffíciles; non potest eas homo explicáre sermóne. Non saturátur//óculus visu, nec auris audítu implétur.//[9]//Quod fuit, ipsum est, quod futúrum est.//Quod factum est, ipsum est, quod faciéndum est://[10]//nihil sub sole novum. Si de//quadam re dícitur: «Ecce hoc novum est», iam enim præcéssit in sǽculis, quæ//fuérunt ante nos.//[11]//Non est priórum memória, sed nec eórum quidem, qui póstea//futúri sunt, erit recordátio apud eos, qui futúri sunt in novíssimo.///[12]//Ego Ecclesiástes fui rex Israel in Ierúsalem//[13]//et propósui in ánimo meo//quǽrere et investigáre sapiénter de ómnibus, quæ fiunt sub sole. Hanc//occupatiónem péssimam dedit Deus fíliis hóminum, ut occuparéntur in ea.//[14]//Vidi//cuncta, quæ fiunt sub sole; et ecce univérsa vánitas et afflíctio spíritus.//[15]//Quod//est curvum, rectum fíeri non potest; et, quod defíciens est, numerári non potest.///[16]//Locútus sum ego in corde meo dicens: «Ecce ego magnificávi et appósui//sapiéntiam super omnes, qui fuérunt ante me in Ierúsalem; et mens mea//contempláta est multam sapiéntiam et sciéntiam».//[17]//Dedíque cor meum, ut//scirem sapiéntiam et sciéntiam, insipiéntiam et stultítiam. Et agnóvi quod in his//quoque esset afflíctio spíritus, eo quod//[18]//in multa sapiéntia multus sit mæror; et//qui addit sciéntiam, addit et labórem.
RESPONSORIUM
(Eccle 1, 14; 5, 14; 1 Tim 6, 7)
℟.//Vidi cuncta quæ fiunt sub sole; et ecce univérsa vánitas et afflíctio//spíritus.
*//Sicut egréssus est homo de útero matris suæ, nudus íterum abíbit et//nihil áuferet secum.
℣.//Nihil intúlimus in hunc mundum, quia nec auférre quid póssumus.
*//Sicut//egréssus est homo de útero matris suæ, nudus íterum abíbit et nihil áuferet//secum.
LECTIO ALTERA
Ex Capítibus sancti Máximi Confessóris abbátis De caritáte
(Centuria 1, cap. 1, 4-5. 16-17. 23-24. 26-28. 30-40: PG 90, 962-967)
Absque caritate, omnia vanitas vanitatum
Cáritas, bona est mentis afféctio, quæ divínæ cognitióni nihil antepónit. Eius//autem caritátis hábitum nemo umquam ássequi possit, qui terrénis ullis rebus//ánimo devínctus sit.///Qui Deum díligit, cunctis ab eo cónditis illíus cognitiónem ac sciéntiam//antepónit; eíque ánimi desidério ac amóre incessánter incúmbit.///Cum ómnia quæ sunt, Deo auctóre ac propter Deum cóndita sint, sitque//Deus, iis quæ ipso auctóre cóndita sunt, longe præstántior; qui Deum citra//omnem comparatiónem meliórem relínquens, deterióribus addícitur, minóris se//Deum fácere osténdit, quam quæ illo auctóre cóndita sunt.///*Qui díligit me,//dicit Dóminus,//*mandáta mea servábit.////*Hoc est autem,//inquit,//*mandátum meum, ut diligátis ínvicem.//Itaque qui non díligit próximum,//mandátum non servat. Qui autem mandátum non servat, is neque potest dilígere//Dóminum.///Beátus homo, qui omnem perǽque hóminem dilígere potis est.///Qui Deum díligit, omníno étiam próximum díligit: qui autem eiúsmodi est,//pecúnias serváre non potest, sed divíne eas dispénsat, síngulis qui égeant//tríbuens.///Qui Dei imitatióne eleemósynam facit, boni ac mali, iusti et iniústi, in//córporis necessáriis discrímen non novit, sed cunctis æquáliter pro iustæ//necessitátis modo distríbuit; tamétsi propter bonam voluntátem, eum qui virtúte//nitet ac studiósus est, ímprobo antepónit.///Non solum pecuniárum elargitióne próditur caritátis afféctio; sed multo//magis impartitióne divínæ doctrínæ ac corporális obséquii exhibitióne.///Qui sǽculi rebus vere exque ánimo núntium remíttens citra omnem//simulatiónem caritátis obséquiis próximo óperam impéndit, omni cito liberátus//afféctu atque vítio, divínæ párticeps dilectiónis scientiǽque evádit.///Qui divínam in se nactus est caritátem, non lassátur aut fatíscit sequéndo post//Dóminum Deum suum, iuxta divínum Ieremíam, sed omnem labórem//opprobriúmque et iniúriam forti ánimo suffert, nulli prorsus cógitans malum.///*Nolíte dícere,//ait divínus Ieremías,//*templum Dómini sumus.//Tu quoque ne//díxeris: «Nuda ac sola fides in Dóminum nostrum Iesum Christum salútem mihi//potest præstáre». Non enim hoc fíeri potest nisi, étiam caritátem in ipsum per//ópera comparáveris. Ad símplicem enim fidem quod áttinet://*Etiam dǽmones//*credunt, et contremíscunt.///Caritátis opus est, benefícii in próximum ex ánimo collocátio, et//longanímitas et patiéntia; itémque recta cum ratióne rebus uti.
RESPONSORIUM
(Cf. Io 13, 34; 1 Io 2, 10 a. 3)
℟.//Mandátum novum do vobis: ut diligátis ínvicem, sicut diléxi vos.
*//Qui//díligit fratrem suum, in lúmine manet.
℣.//In hoc cognóscimus quóniam nóvimus Christum, si mandáta eius//servémus.
*//Qui díligit fratrem suum, in lúmine manet.
Oratio
Præsta, quǽsumus, omnípotens Deus, ut, semper rationabília meditántes quæ//tibi sunt plácita, et dictis exsequámur et factis. Per Dóminum.
FERIA II HEBDOMADÆ VII
Ad Officium lectionis
LECTIO PRIOR
De libro Ecclesiástes
2, 1-3. 12-26
Vanitas voluptatum et humanæ sapientiæ
[1]//Dixi ego in corde meo: «Veni, tentábo te gáudio: frúere bonis»; et ecce hoc//quoque vánitas.//[2]//De risu dixi: «Insánia»//et de gáudio: «Quid prodest?».///[3]//Tractávi in corde meo detinére in vino carnem meam, cum cor meum//ducerétur in sapiéntia, et amplécti stultítiam, donec vidérem quid esset útile fíliis//hóminum, ut fáciant sub sole paucis diébus vitæ suæ.///[12]//Verti me ad contemplándam sapiéntiam et insipiéntiam et stultítiam: «Quid//fáciet, inquam, homo, qui véniet post regem? Id quod ántea fecérunt».//[13]//Et vidi//quod tantum præcéderet sapiéntia stultítiam, quantum lux præcédit ténebras.//[14]//«Sapiéntis óculi in cápite eius,//stultus in ténebris ámbulat»;//et dídici quod unus utriúsque//esset intéritus.///[15]//Et dixi in corde meo: «Si unus et stulti et meus occásus erit, quid mihi//prodest quod maiórem sapiéntiæ dedi óperam?». Locutúsque cum mente mea,//animadvérti quod hoc quoque esset vánitas.//[16]//Non enim erit memória sapiéntis//simíliter ut stulti in perpétuum; síquidem futúra témpora oblivióne cuncta páriter//opérient: móritur doctus simíliter ut indóctus.///[17]//Et idcírco tǽduit me vitæ meæ, quia malum mihi est, quod sub sole fit;//cuncta enim vánitas et afflíctio spíritus.///[18]//Rursus detestátus sum omnem labórem meum, quo sub sole laborávi, quem//relictúrus sum hómini, qui erit post me;//[19]//et quis scit utrum sápiens an stultus//futúrus sit? Et dominábitur in labóribus meis, quibus desudávi et sollícitus fui//sub sole. Hoc quoque vánitas.//[20]//Verti me exásperans cor meum de omni labóre,//quo laborávi sub sole.//[21]//Nam est qui labórat in sapiéntia et doctrína et//sollicitúdine, et hómini, qui non laboráverit, dabit portiónem suam; et hoc ergo//vánitas et magnum malum.///[22]//Quid enim próderit hómini de univérso labóre suo et afflictióne cordis, qua//sub sole laborávit?//[23]//Cuncti dies eius dolóres sunt, et ærúmnæ occupátio eius,//nec per noctem cor eius requiéscit; et hoc quoque vánitas est.//[24]//Nihil mélius est//hómini quam comédere et bíbere et osténdere ánimæ suæ bona de labóribus suis.//Et hoc vidi de manu Dei esse.//[25]//Quis enim cómedet et delíciis áffluet sine eo?///[26]//Quia hómini bono in conspéctu suo dedit sapiéntiam et sciéntiam et//lætítiam; peccatóri autem dedit afflictiónem colligéndi et congregándi, ut tradat//ei, qui plácuit Deo; sed et hoc vánitas est et afflíctio spíritus.
RESPONSORIUM
(Eccle 2, 26; 1 Tim 6, 10)
℟.//Hómini bono in conspéctu suo dedit Deus sapiéntiam et sciéntiam et//lætítiam, peccatóri autem dedit afflictiónem colligéndi et congregándi ut tradat//ei, qui plácuit Deo;
*//Et hoc vánitas est, et afflíctio spíritus.
℣.//Radix ómnium malórum cupíditas, quam quidam appeténtes inseruérunt se//dolóribus multis.
*//Et hoc vánitas est, et afflíctio spíritus.
LECTIO ALTERA
Ex Homilíis sancti Gregórii Nysséni epíscopi in Ecclesiásten
(Hom. 5: PG 44, 683-686)
Sapientis oculi sunt in capite eius
Si ánima sustúlerit óculos ad suum caput, quod est Christus, sicut//interpretátur Paulus, beáta censénda fúerit propter acrem oculórum áciem, ut//quæ illic hábeat óculos, ubi mali non est obscúritas. Magnus ille Paulus, et si qui//álii sunt sicut ille magni, habébant óculos in cápite, et omnes qui vivunt et//movéntur et sunt in Christo.///Nam sicut fíeri non potest, ut qui sit in luce vídeat ténebras; ita non potest//fíeri, ut qui in Christo habet óculum, ad áliquid vanum eum defígat. Qui ergo//habet óculos in cápite, caput autem intellégimus universitátis princípium, habet//óculos in omni virtúte (Christus autem est virtus perfécta, et omni ex parte//absolúta), in veritáte, in iustítia, in incorruptibilitáte, in omni bono.//*Sapiéntis//*ergo óculi sunt in cápite eius; stultus autem in ténebris ámbulat.//Qui enim non//ponit suam lucérnam super candelábrum, sed eam ponit sub base lecti, éfficit ut//lux sibi sint ténebræ.///Quam multi autem contra sunt, qui repléntur iis quæ sunt in alto//certamínibus, et versántur in eórum quæ vere sunt contemplatióne, existimántur//autem cæci et inútiles, qualem se gloriátur esse Paulus, dicens se esse stultum//propter Christum. Eius enim prudéntia et sapiéntia versabátur in nullo eórum//quorum stúdio hic tenémur. Dicit ítaque://*Nos stulti propter Christum,//perínde ac//si díceret: «Nos cæci in iis quæ pértinent ad hanc, quæ deórsum ágitur, vitam,//proptérea quod sursum aspícimus, et óculos habémus in cápite». Hac de causa//erat sine tecto et mensa, pauper, errans, nudus, fame et siti labórans.///Quis autem non existimásset eum esse miserábilem, eum videns in vínculis//et plagis per probrum áffici, et nave fracta esse in profúndis flúctibus maris et//cum vínculis circumférri? Sed tamen etsi talis esset inter hómines, non avértit//tamen óculos, quóminus eos semper habéret in cápite, dicens://*Quis nos separábit//*a caritáte Christi, quæ est in Christo Iesu? afflictio, an angústia, an persecútio,//*an fames, an núditas, an perículum an gládius?//Quod perínde est ac si díceret://«Quis meos óculos effódiet a cápite et tránsferet ad id quod conculcátur?».///Nobis quoque hoc iubet simíliter fácere, dum prǽcipit//*quæ sursum sunt//*sápere;//quod perínde est ac si díceret «habére óculos in cápite».
RESPONSORIUM
(Ps 122 (123), 2; Io 8, 12 b)
℟.//Ecce sicut óculi servórum ad manus dominórum suórum,
*//Ita óculi nostri//ad Dóminum Deum nostrum, donec misereátur nostri.
℣.//Ego sum lux mundi; qui séquitur me, non ámbulat in ténebris, sed habébit//lumen vitæ.
*//Ita óculi nostri ad Dóminum Deum nostrum, donec misereátur//nostri.
Oratio
Præsta, quǽsumus, omnípotens Deus, ut, semper rationabília meditántes quæ//tibi sunt plácita, et dictis exsequámur et factis. Per Dóminum.
FERIA III HEBDOMADÆ VII
Ad Officium lectionis
LECTIO PRIOR
De libro Ecclesiástes
3, 1-22
Temporum diversitas
1]//Omnia tempus habent,//et moméntum suum cuíque negótio sub cælo://[2]//tempus nascéndi et tempus moriéndi,//tempus plantándi et tempus evelléndi quod plantátum est,//[3]//tempus occidéndi et tempus sanándi,//tempus destruéndi et tempus ædificándi,//[4]//tempus flendi et tempus ridéndi,//tempus plangéndi et tempus saltándi,//[5]//tempus spargéndi lápides et tempus eos colligéndi,//tempus amplexándi et tempus longe fíeri ab ampléxibus,//[6]//tempus quæréndi et tempus perdéndi,//tempus custodiéndi et tempus abiciéndi,//[7]//tempus scindéndi et tempus consuéndi,//tempus tacéndi et tempus loquéndi,//[8]//tempus dilectiónis et tempus ódii,//tempus belli et tempus pacis.//[9]//Quid lucri habet, qui operátur, de labóre suo?///[10]//Vidi occupatiónem, quam dedit Deus fíliis hóminum, ut occuparéntur in ea.//[11]//Cuncta fecit bona in témpore suo; et mundum trádidit cordi eórum, et non//invéniet homo opus, quod operátus est Deus ab inítio usque ad finem.///[12]//Cognóvi quod nihil boni esset in eis nisi lætári et fácere bene in vita sua.//[13]//Omnis enim homo, qui cómedit et bibit et videt bonum de labóre suo, hoc//donum Dei est.///[14]//Dídici quod ómnia ópera, quæ fecit Deus, persevérent in perpétuum; non//póssumus eis quidquam áddere nec auférre, quæ fecit Deus, ut timeátur.//[15]//Quod//iam fuit, ipsum est; et quod futúrum est, iam fuit, et Deus requírit, quod ábiit.///[16]//Et adhuc vidi sub sole: in loco iudícii ibi impíetas, et in loco iustítiæ ibi//iníquitas;//[17]//et dixi in corde meo: «Iustum et ímpium iudicábit Deus, quia tempus//omni rei et ómnibus occásio».//[18]//Dixi in corde meo de fíliis hóminum, ut probáret//eos Deus et osténderet eos in semetípsis símiles esse béstiis.//[19]//Quóniam sors//filiórum hóminis et iumentórum una est atque éadem: sicut móritur homo, sic et//illa moriúntur; et idem spíritus ómnibus: nihil habet homo iuménto ámplius, quia//ómnia vánitas.//[20]//Et ómnia pergunt ad unum locum: de terra facta sunt ómnia et in//terram ómnia páriter revertúntur.//[21]//Quis novit si spíritus filiórum hóminis//ascéndat sursum, et si spíritus iumentórum descéndat deórsum in terram?///[22]//Et deprehéndi nihil esse mélius quam lætári hóminem in ópere suo; nam//hæc est pars illíus. Quis enim eum addúcet, ut post se futúra cognóscat?
RESPONSORIUM
(1 Cor 7, 29 b. 31; Eccle 3, 1)
℟.//Tempus breviátum est; réliquum est ut qui utúntur hoc mundo sint//tamquam non abuténtes:
*//Prǽterit enim figúra huius mundi.
℣.//Omnia tempus habent et moméntum suum cuíque negótio sub cælo
*//Prǽterit enim figúra huius mundi.
LECTIO ALTERA
Ex Homilíis sancti Gregórii Nysséni epíscopi in Ecclesiásten
(Hom. 6: PG 44, 702-703)
Tempus est pariendi et tempus moriendi
*Tempus est,//inquit,//*pariéndi et tempus moriéndi.//Pulchre in princípio verbis//hanc necessáriam coniúnxit coniugatiónem, cum generatióne cópulans mortem.//Partum enim mors séquitur necessário et omnis generátio dissólvitur in//intéritum.///*Tempus est,//inquit,//*pariéndi et tempus moriéndi.//Utinam mihi quoque detur,//ut in témpore nascar, et opportúne móriar! Nemo enim díxerit involuntáriam//hanc partiónem et spontáneam mortem nunc osténdi ab Ecclesiáste, tamquam ex//eo sit recta virtútis áctio. Neque enim propter mulíeris voluntátem exsístit partus,//neque mors est in decedéntium líbero arbítrio. Quod autem non est in nostra//potestáte neque virtútem neque vítium quisquam definíerit. Intellégere ergo//opórtet partum tempestívum et mortem quæ est in témpore.///Mihi vidétur matúrus esse partus et non abortívus, quando, ut dicit Isaías,//cum quíspiam ex Dei timóre concéperit, per ánimæ in partu labóres suam//salútem genúerit. Nobis enim ipsis quodámmodo patres sumus, quando per//bonum ánimi institútum liberúmque arbítrium nos ipsos formavérimus et//genuérimus et in lucem edidérimus.///Hoc autem fácimus ex eo, quod Deum in nos ipsos admittámus, effécti fílii//Dei et fílii virtútis et fílii Altíssimi. Et nos ipsos rursus abortívos édimus nosque//imperféctos et subventáneos réddimus, quando non fúerit in nobis formáta, sicut//ait Apóstolus,//*Christi forma.//Opórtet enim íntegrum et perféctum esse hóminem//Dei.///Si est autem perspícuum, quemádmodum náscimur in témpore, perspícuum//quoque est ómnibus, quemádmodum mórimur in témpore, quemádmodum//sancto Paulo ad bonam mortem omne tempus erat opportúnum. Clamat enim in//suis scriptis, quodámmodo adiúrans, quando dicit://*Quotídie mórior, per vestram//*gloriatiónem,//et illud://*Propter te morte affícimur cotídie.//Et ipsi in nobis ipsis//respónsum mortis habúimus.///Omníno autem non est obscúrum, quemádmodum Paulus móritur cotídie, qui//numquam peccáto vivit, qui semper membra carnis mortíficat et mortificatiónem//córporis Christi in se circúmfert, qui semper cum Christo crucifígitur, qui//numquam sibi vivit, sed vivéntem in se ipso habet Christum; hæc meo iudício//fúerit mors opportúna, quæ veræ vitæ fuit conciliátrix.///*Ego//enim, inquit,//*occídam, et vívere fáciam://ut persuásum sit vere Dei esse//donum, mórtuum esse peccáto et vivificátum spíritu. Proptérea enim quod//occíderit, vivificáre promíttit vox divína.
RESPONSORIUM
(Deut 32, 39 b; Ap 1, 18 c)
℟.//Ego occídam et ego vívere fáciam; percútiam et ego sanábo;
*//Et non est,//qui de manu mea possit erúere.
℣.//Ego hábeo claves mortis et inférni.
*//Et non est, qui de manu mea possit//erúere.
Oratio
Præsta, quǽsumus, omnípotens Deus, ut, semper rationabília meditántes quæ//tibi sunt plácita, et dictis exsequámur et factis. Per Dóminum.
FERIA IV HEBDOMADÆ VII
Ad Officium lectionis
LECTIO PRIOR
De libro Ecclesiástes
5, 9 — 6, 8
Vanitas divitiarum
[5,9]//Qui díligit pecúniam, pecúnia non implébitur, et qui amat divítias fructum//non cápiet ex eis; et hoc ergo vánitas.//[10]//Ubi multæ sunt opes, multi et qui//cómedunt eas; et quid prodest possessóri, nisi quod cernit divítias óculis suis?//[11]//Dulcis est somnus operánti,//sive parum sive multum cómedat;//satúritas autem dívitis//non sinit eum dormíre.///[12]//Est et infírmitas péssima, quam vidi sub sole: divítiæ conservátæ in malum//dómini sui.//[13]//Periérunt enim in negótio péssimo; si generávit fílium, in summa//egestáte erit.//[14]//Sicut egréssus est de útero matris suæ, nudus íterum abíbit, sicut//venit, et nihil áuferet secum de labóre suo, quod tollat in manu sua.//[15]//Miserábilis//prorsus infírmitas: quómodo venit, sic revertétur. Quid ergo prodest ei quod//laborávit in ventum?//[16]//Cunctis enim diébus vitæ suæ cómedit in ténebris et in//curis multis et in ærúmna atque tristítia.///[17]//Ecce quod ego vidi bonum, quod pulchrum, ut cómedat quis et bibat et//fruátur lætítia ex labóre suo, quo laborávit ipse sub sole, número diérum vitæ//suæ, quos dedit ei Deus; hæc enim est pars illíus.//[18]//Et quidem omni hómini, cui//dedit Deus divítias atque substántiam, potestatémque ei tríbuit, ut cómedat ex eis//et tollat partem suam et lætétur de labóre suo: hoc est donum Dei.//[19]//Non enim//satis recordábitur diérum vitæ suæ, eo quod Deus óccupet delíciis cor eius.///[6,1]//Est et áliud malum, quod vidi sub sole, et quidem grave apud hómines://[2]//vir,//cui dedit Deus divítias et substántiam et honórem, et nihil deest ánimæ suæ ex//ómnibus, quæ desíderat; nec tríbuit ei potestátem Deus, ut cómedat ex eo, sed//homo extráneus vorábit illud: hoc vánitas et miséria mala est.///[3]//Si genúerit quíspiam centum líberos et víxerit multos annos et plures dies//ætátis habúerit, et ánima illíus non sit satiáta bonis substántiæ suæ, immo et//sepultúra cáreat, de hoc ego pronúntio quod mélior illo sit abortívus.//[4]//Frustra//enim venit et pergit ad ténebras, et in ténebris abscondétur nomen eius.//[5]//Etsi non//vidit solem neque cognóvit, maior est réquies isti quam illi.//[6]//Etiámsi duóbus//mílibus annis víxerit et non fúerit perfrúitus bonis, nonne ad unum locum//próperant omnes?///[7]//«Omnis labor hóminis est ad os eius, sed ánima eius non implébitur».//[8]//Quid//habet ámplius sápiens præ stulto? Et quid pauper, qui sciat ambuláre coram//vivis?
RESPONSORIUM
(Prov 30, 8; Ps 30 (31), 15 a. 16 a)
℟.//Vanitátem et verba mendácia longe fac a me, Dómine.
*//Mendicitátem et//divítias ne déderis mihi, tríbue tantum victum deménsum mihi.
℣.//Ego in te sperávi, Dómine; in mánibus tuis sortes meæ.
*//Mendicitátem et//divítias ne déderis mihi, tríbue tantum victum deménsum mihi.
LECTIO ALTERA
Ex Commentário sancti Hierónymi presbýteri in Ecclesiásten
(PL 23, 1057-1059)
Quæ sursum sunt quærite
*Omnis homo, cui dedit Deus divítias et substántiam, concessítque ei ut//*vescerétur ex eis, et tólleret partem suam, et lætarétur de labóre suo, hoc Dei//*donum est. Non enim multum recordábitur diérum vitæ suæ, quia Deus óccupat//*in lætítia cor eius.//Ad comparatiónem eius, qui ópibus suis in curárum ténebris//véscitur et cum grandi vitæ tǽdio peritúra compórtat, meliórem dicit esse eum,//qui præséntibus frúitur. Hic enim vel parva volúptas est in fruéndo; ibi vero//sollicitúdinum tantúmmodo magnitúdo. Et reddit causas, quare Dei donum sit//frui posse divítiis. Quóniam//*non multum recordábitur diérum vitæ suæ.///Avocat quippe eum Deus in lætítia cordis sui: non erit in tristítia, non//cogitatióne vexábitur, abdúctus lætítia et voluptáte præsénti. Sed mélius est iuxta//Apóstolum spiritálem escam et spiritálem potum a Deo datum intéllegi et vidére//bonitátem in omni labóre suo, quia ingénti labóre et stúdio vera póssumus//contemplári bona. Et hæc est pars nostra, ut in nostro stúdio et labóre lætémur.//Quod licet bonum sit, tamen,//*donec Christus manifestétur vita nostra,//necdum//plene bonum est.///*Omnis labor hóminis in ore ipsíus, et quidem ánima non implébitur. Quid//*enim est ámplius sapiénti a stulto, quid páuperi, nisi scire ut vadat contra vitam?//Omne quod labórant hómines in hoc mundo, ore consúmitur et, attrítum//déntibus, ventri tráditur digeréndum. Cumque páululum gulam delectáverit,//támdiu vidétur tribúere voluptátem quámdiu gútture continétur.///Et post hæc ómnia, non implétur ánima comedéntis: sive quod rursum//desíderet, quod comédit, et tam sápiens quam stultus absque cibo néqueat vívere//et pauper nihil áliud quærat, nisi quómodo possit órganum sui corpúsculi//sustentáre nec interíre inédia; sive quod nullam utilitátem ánima ex refectióne//corpúsculi cápiat, et cibus tam sapiénti quam stulto commúnis sit et illuc vadat//pauper, ubi opes esse perspéxerit.///Mélius est autem hoc intéllegi de Ecclesiástico viro, qui in Scriptúris//cæléstibus erudítus, omnem labórem habet//*in ore suo et ánima eius non implétur,//dum semper cupit díscere. Et in eo plus habet sápiens, quam insípiens; quia cum//páuperem esse se séntiat (páuperem autem illum, qui in Evangélio beátus dícitur)//próperat ad ea comprehendénda, quæ vitæ sunt, et ámbulat arctam et angústam//viam, quæ ducit ad vitam, et pauper est a malis opéribus, et scit ubi Christus, qui//vita est, commorétur.
RESPONSORIUM
(Cf. Eccli 23, 4-6. 3 b)
℟.//Dómine, pater et Deus vitæ meæ, ne derelínquas me in cogitátu malígno;//extolléntiam oculórum meórum ne déderis mihi, et desidérium malígnum avérte//a me, Dómine.
*//Et ánimo irreverénti et infruníto ne tradas me, Dómine.
℣.//Ne derelínquas me, Dómine, ne accréscant ignorántiæ meæ, nec//multiplicéntur delícta mea.
*//Et ánimo irreverénti et infruníto ne tradas me,//Dómine.
Oratio
Præsta, quǽsumus, omnípotens Deus, ut, semper rationabília meditántes quæ//tibi sunt plácita, et dictis exsequámur et factis. Per Dóminum.
FERIA V HEBDOMADÆ VII
Ad Officium lectionis
LECTIO PRIOR
De libro Ecclesiástes
6, 11 — 7, 28
Ne plus sapias quam necesse est
[6,11]//Ubi verba sunt plúrima, multíplicant vanitátem; quid lucri habet homo?//[12]//Quóniam quis scit quid hómini bonum sit in vita, in paucis diébus vanitátis//suæ, quos péragit velut umbra? Aut quis ei póterit indicáre quid post eum//futúrum sub sole sit?//[7,1]//Mélius est nomen bonum quam unguénta pretiósa,//et dies mortis die nativitátis.//[2]//Mélius est ire ad domum luctus//quam ad domum convívii;//in illa enim finis cunctórum hóminum,//et vivens hoc cónferet in corde.//[3]//Mélior est tristítia risu,//quia per tristítiam vultus corrígitur ánimus.//[4]//Cor sapiéntium in domo luctus,//et cor stultórum in domo lætítiæ.//[5]//Mélius est a sapiénte córripi//quam lætári stultórum cánticis,//[6]//quia sicut sónitus spinárum ardéntium sub olla,//sic risus stulti.//Sed et hoc vánitas.//[7]//Quia calúmnia stultum facit sapiéntem,//et munus cor insaníre facit.//[8]//«Mélior est finis negótii quam princípium,//mélior est pátiens arrogánte».///[9]//Ne sis velox in ánimo ad irascéndum, quia ira in sinu stulti requiéscit.//[10]//Ne//dicas: «Quid, putas, causæ est quod prióra témpora melióre fuére quam nunc//sunt?». Non enim ex sapiéntia intérrogas de hoc.//[11]//Bona est sapiéntia cum divítiis//et prodest vidéntibus solem.//[12]//Sicut enim prótegit sapiéntia, sic prótegit pecúnia;//hoc autem plus habet erudítio quod sapiéntia vitam tríbuit possessóri suo.///[13]//Consídera ópera Dei: quod nemo possit corrígere, quod ille curvum fécerit.//[14]//In die bona frúere bonis et in die mala consídera: Sicut hanc, sic et illam fecit//Deus, ita ut non invéniat homo quidquam de futúro.//[15]//Cuncta vidi in diébus//vanitátis meæ: est iustus, qui perit in iustítia sua, et ímpius, qui multo vivit//témpore in malítia sua.//[16]//Noli esse nimis iustus,//neque sápiens supra modum!//Cur te pérdere vis?//[17]//Ne agas nimis ímpie//et noli esse stultus!//Cur mori débeas in témpore non tuo?///[18]//Bonum est ut, quod habes, téneas, sed et ab illo ne súbtrahas manum tuam,//quia qui timet Deum, utrúmque devítat.///[19]//Sapiéntia confortábit sapiéntem super decem príncipes civitátis.//[20]//Nullus//enim homo iustus in terra, qui fáciat bonum et non peccet.//[21]//Sed et cunctis//sermónibus, qui dicúntur, ne accómmodes cor tuum, ne forte áudias servum//tuum maledicéntem tibi;//[22]//scit enim consciéntia tua, quia et tu crebro maledixísti//áliis.///[23]//Cuncta tentávi in sapiéntia, dixi: «Sápiens effíciar».//[24]//Et ipsa lóngius//recéssit a me. Longe est, quod fuit; et alta est profúnditas. Quis invéniet eam?///[25]//Lustrávi univérsa ánimo meo, ut scirem et considerárem et quǽrerem//sapiéntiam et ratiónem et ut cognóscerem impietátem esse stultítiam et errórem//imprudéntiam.//[26]//Et invénio amariórem morte mulíerem, quæ láqueus venatórum//est, et sagéna cor eius, víncula sunt manus illíus. Qui placet Deo, effúgiet eam;//qui autem peccátor est, capiétur ab illa.///[27]//Ecce hoc invéni, dixit Ecclesiástes, unum et álterum, ut invenírem ratiónem,//[28]//quam adhuc quærit ánima mea, et non invéni://Hóminem de mille unum répperi,//mulíerem ex ómnibus non invéni.
RESPONSORIUM
(Prov 20, 9; Eccle 7, 20; 1 Io 1, 8. 9)
℟.//Quis potest dícere: «Mundávi cor meum, purus sum a peccáto?»
*//Nullus//enim homo iustus in terra, qui fáciat bonum et non peccet.
℣.//Si dixérimus quóniam peccátum non habémus, nosmetípsos sedúcimus; si//confiteámur peccáta nostra, fidélis est Deus, ut remíttat nobis.
*//Nullus enim//homo iustus in terra, qui fáciat bonum et non peccet.
LECTIO ALTERA
Ex Instructiónibus sancti Columbáni abbátis
(Instr. 1 de Fide, 3-5: Opera, Dublin, 1957, pp. 62-66)
Alta profunditas Dei
Deus ubíque est, imménsus totus, et ubíque próximus iuxta suum de se//testimónium://*Ego sum,//inquit,//*Deus próximans, et non Deus de longe.//Non ergo//longe a nobis manéntem quǽrimus Deum, quem intra nos si merémur habémus.//In nobis enim hábitat quasi ánima in córpore, si tamen nos membra sana sumus//eius, si mórtui nos sumus peccátis. Tunc vere ille hábitat in nobis, qui dixit://*Et//*habitábo in eis, et inter illos ambulábo.//Si autem digni sumus ut ille in nobis sit,//tunc in veritáte ab illo vivificámur, quasi viva eius membra://*In ipso enim//, ut ait//Apóstolus,//*vívimus et movémur et sumus.///Quis, inquam, iuxta hanc ineffábilem et incomprehensíbilem esséntiam eius,//Altíssimum investigábit? Quis Dei profúnda perscrutábitur? Quis infinítum//Deum ómnia impléntem et ómnia circumdántem, ómnia penetrántem et ómnia//excedéntem, ómnia capiéntem et ómnia effugiéntem, scire gloriábitur?//*Quem//*nemo vidit umquam ut est.//Nullus ítaque præsúmat quǽrere investigabília Dei,//quid fuit, quómodo fuit, qui fuit. Hæc sunt ineffabília, inscrutabília;//investigabília; simplíciter tantum, tamen fórtiter crede quod sic est Deus, et sic//erit, quómodo fuit, quia inconvertíbilis Deus est.///Quis est ergo Deus? Pater, Fílius, et Spíritus Sanctus, unus Deus est. Amplius//non requíras de Deo; quia voléntibus altam scire profunditátem, rerum ante//natúra consideránda est. Trinitátis enim sciéntia profunditáti maris mérito//comparátur, iuxta illud Sapiéntis://*Et alta profúnditas, quis invéniet eam?//Quia//sicut maris profúnditas ab humánis est vísibus invisíbilis, ita Trinitátis divínitas//ab humánis simíliter sénsibus incomprehensíbilis deprehénditur. Et ídeo si quis,//inquam, scire volúerit quid crédere debúerit, non putet se plus bene intellégere//loquéndo quam credéndo: magis enim longe refúgiet quæsíta divinitátis//sapiéntia, quam erat.///Quære ergo sciéntiam summam, non verbórum disputatióne, sed morum//bonórum perfectióne; non lingua, sed fide, quæ de cordis simplicitáte procédit,//non quæ de impietátis doctæ coniectúra collígitur. Si ergo tractatiónibus//quæsíeris ineffábilem,//*lóngius recédet a te//magis quam erat; si fide,//*stabit,//ubi//deget,//*in portis sapiéntia;//et ubi versátur vel ex parte vidébitur. Sed tunc in//veritáte étiam aliquátenus attíngitur, quando invisíbilis incomprehensibíliter//créditur; Deus enim credéndus est invisíbilis ut est, licet ex parte a mundo corde//videátur.
RESPONSORIUM
(Ps 35 (36), 6-7 a; Rom 11, 33)
℟.//Dómine, in cælo misericórdia tua et véritas tua usque ad nubes.
*//Iustítia//tua sicut montes Dei, iudícia tua abýssus multa.
℣.//O altitúdo divitiárum sapiéntiæ et sciéntiæ Dei! Quam incomprehensibília//sunt iudícia eius!
*//Iustítia tua sicut montes Dei, iudícia tua abýssus multa.
Oratio
Præsta, quǽsumus, omnípotens Deus, ut, semper rationabília meditántes quæ//tibi sunt plácita, et dictis exsequámur et factis. Per Dóminum.
FERIA VI HEBDOMADÆ VII
Ad Officium lectionis
LECTIO PRIOR
De libro Ecclesiástes
8, 5 — 9, 10
Consolatio sapientis
[8,5]//Qui custódit præcéptum, non experiétur quidquam mali; tempus et iudícium//cor sapiéntis intéllegit.//[6]//Omni enim negótio tempus est et iudícium, et multa//hóminis afflíctio;//[7]//ignórat enim quid futúrum sit, nam quómodo sit futúrum, quis//nuntiábit ei?//[8]//Non est in hóminis potestáte dominári super spíritum nec cohibére//spíritum, nec habet potestátem supra diem mortis, nec ulla remíssio est ingruénte//bello, neque salvábit impíetas ímpium.//[9]//Omnia hæc considerávi et dedi cor//meum cunctis opéribus, quæ fiunt sub sole, quo témpore dominátur homo//hómini in malum suum.///[10]//Et ita vidi ímpios sepúltos, discedéntes de loco sancto; in obliviónem cádere//in civitáte, quod ita egérunt: sed et hoc vánitas est.//[11]//Etenim, quia non profértur//cito senténtia contra ópera mala, ídeo cor filiórum hóminum replétur, ut//pérpetrent mala.//[12]//Nam peccátor cénties facit malum et prolóngat sibi dies;//verúmtamen novi quod erit bonum timéntibus Deum, qui veréntur fáciem eius.//[13]//Non sit bonum ímpio, nec prolongábit dies suos quasi umbram, qui non timet//fáciem Dómini.///[14]//Est vánitas, quæ fit super terram: sunt iusti, quibus mala provéniunt, quasi//ópera égerint impiórum, et sunt ímpii, quibus bona provéniunt, quasi iustórum//facta hábeant; sed et hoc vaníssimum iúdico.///[15]//Laudávi ígitur lætítiam quod non esset hómini bonum sub sole, nisi quod//coméderet et bíberet atque gaudéret et hoc solum secum auférret de labóre suo in//diébus vitæ suæ, quos dedit ei Deus sub sole.///[16]//Cum appósui cor meum, ut scirem sapiéntiam et intellégerem//occupatiónem, quæ versátur in terra, quod diébus et nóctibus somnum non capit//óculis,//[17]//ecce intelléxi quod ómnium óperum Dei nullam possit homo inveníre//ratiónem eórum, quæ fiunt sub sole; et quanto plus laboráverit homo ad//quæréndum, tanto minus invéniet; etiámsi díxerit sápiens se nosse, non póterit//reperíre.///[9,1]//Omnia hæc cóntuli in corde meo, ut curióse intellégerem quod iusti atque//sapiéntes et ópera eórum sunt in manu Dei. Utrum amor sit an ódium, omníno//nescit homo: coram illis ómnia.//[2]//Sicut ómnibus sors una: iusto et ímpio,//bono et malo,//mundo et immúndo,//immolánti víctimas et non immolánti.//Sicut bonus sic et peccátor;//ut qui iurat, ita et ille qui iuraméntum timet.///[3]//Hoc est péssimum inter ómnia, quæ sub sole fiunt, quia sors éadem cunctis;//unde et corda filiórum hóminum impléntur malítia et stultítia in vita sua, et//novíssima eórum apud mortuos.//[4]//Qui enim sociátur ómnibus vivéntibus, habet//fidúciam: mélior est canis vivus leóne mórtuo.//[5]//Vivéntes enim sciunt se esse//moritúros; mórtui vero nihil novérunt ámplius nec habent ultra mercédem, quia//oblivióni trádita est memória eórum.//[6]//Amor quoque eórum et ódium et invídiæ//simul periérunt, nec iam habent partem in hoc sǽculo et in ópere, quod sub sole//géritur.///[7]//Vade ergo et cómede in lætítia panem tuum et bibe cum gáudio vinum tuum,//étenim iam diu placuérunt Deo ópera tua.//[8]//Omni témpore sint vestiménta tua//cándida, et óleum de cápite tuo non defíciat.//[9]//Perfrúere vita cum uxóre, quam//díligis, cunctis diébus vitæ instabilitátis tuæ, qui dati sunt tibi sub sole omni//témpore vanitátis tuæ: hæc est enim pars in vita et in labóre tuo, quo labóras sub//sole.//[10]//Quodcúmque fácere potest manus tua, instánter operáre, quia nec opus nec//rátio nec sapiéntia nec sciéntia erunt apud ínferos, quo tu próperas.
RESPONSORIUM
(1 Cor 2, 9-10; Eccle 8, 17 a)
℟.//Quod óculus non vidit, nec auris audívit, nec in cor hóminis ascéndit, quæ//præparávit Deus his qui díligunt illum,
*//Nobis revelávit Deus per Spíritum//suum, qui ómnia scrutátur, étiam profúnda Dei.
℣.//Omnium óperum Dei nullam potest homo inveníre ratiónem.
*//Nobis//revelávit Deus per Spíritum suum, qui ómnia scrutátur, étiam profúnda Dei.
LECTIO ALTERA
Ex Explanatióne sancti Gregórii Agrigentíni epíscopi super Ecclesiásten
(Lib. 8, 6: PG 98, 1071-1074)
Exsultet anima mea in Domino
*Veni, cómede in lætítia panem tuum et bibe in corde bono vinum tuum,//*quóniam iam complacuérunt Deo ópera tua.///Si dictum hoc óbvio vulgatóque sensu declaráre velímus, haud impróprie//dicámus iustam vidéri cohortatiónem, qua nos Ecclesiástes ádmonet, ut//símplicem vivéndi ratiónem ampléxi ac sincéræ erga Deum fídei doctrínis//addícti, panem in lætítia manducémus et vinum bibámus in corde bono; ut neque//in verba malítiæ prolabámur, nec ullo in anfráctu versémur; sed pótius et recta//semper cogitémus et, quantum fas est, misericórdia et liberalitáte egéntibus et//mendícis subveniámus: iis nimírum et stúdiis déditi et factis, quibus Deus ipse//delectátur.///At vero anagóges rátio ad altiórem cogitatiónem nos évehit, et cæléstem ac//mýsticum panem reputáre docet, qui de cælo descéndit, et vitam áttulit mundo://et spiritále item vinum bíbere in corde bono, illud scílicet, quod e látere prófluit//veræ vitis sub salutíferæ passiónis tempus. De quibus ait salútis nostræ//Evangélium://*Et cum accepísset Iesus panem, ac benedixísset, dixit//sanctis//discípulis et apóstolis suis://*Accípite, manducáte: hoc est corpus meum, quod pro//*vobis frángitur in remissiónem peccatórum; simíliter et cálicem, et dixit: Bíbite//*ex eo omnes: hic est sanguis meus novi testaménti, qui pro vobis et multis//*effúnditur in remissiónem peccatórum.//Qui enim hunc panem mandúcant et//mýsticum bibunt vinum, lætántur revéra et exsúltant atque inclamáre possunt://*Dedísti lætítiam in cor nostrum.///Porro hunc, ut árbitror, panem atque hoc vinum in Proverbiórum quoque//libro designávit Dei sapiéntia per se ipsa subsístens, Christus servátor noster,//cum ait://*Veníte, comédite panem meum, et bíbite vinum, quod míscui vobis,//mýsticam índicans Verbi participatiónem. Ad quos enim hæc pro dignitáte//pertíneat, eórum omni témpore vestiménta, sive lucis ópera, non minus quam lux//cándida inveniúntur, quemádmodum et in Evangéliis Dóminus ait://*Sic lúceat lux//*vestra coram homínibus, ut vídeant ópera vestra bona et gloríficent Patrem//*vestrum, qui in cælis est.//Quin et óleum in cápite eórum perpétuo redundáre//vidébitur, Spíritus nempe veritátis, qui prótegat et ab omni peccáti iniúria//víndicet.
RESPONSORIUM
(Ps 15 (16), 8 b-9 a. 5 a)
℟.//A dextris est mihi Dóminus, non commovébor;
*//Propter hoc lætátum est//cor meum, et exsultavérunt præcórdia mea.
℣.//Dóminus pars hereditátis meæ et cálicis mei.
*//Propter hoc lætátum est cor//meum, et exsultavérunt præcórdia mea.
Oratio
Præsta, quǽsumus, omnípotens Deus, ut, semper rationabília meditántes quæ//tibi sunt plácita, et dictis exsequámur et factis. Per Dóminum.
SABBATO HEBDOMADÆ VII
Ad Officium lectionis
LECTIO PRIOR
De libro Ecclesiástes
11, 7 — 12, 14
Sententiæ de senectute
11,7]//Dulce lumen//et delectábile est óculis vidére solem.//[8]//Si annis multis víxerit homo//et in his ómnibus lætátus fúerit,//meminísse debet tenebrósi témporis,//quod multum erit://omne quod vénerit, vánitas.//[9]//Lætáre ergo iúvenis in adulescéntia tua,//et in bono sit cor tuum in diébus iuventútis tuæ,//et ámbula in viis cordis tui//et in intúitu oculórum tuórum;//et scito quod pro ómnibus his//addúcet te Deus in iudícium.//[10]//Aufer curam a corde tuo//et ámove malum a carne tua;//adulescéntia enim et iuvéntus vanæ sunt.//[12,1]//Meménto Creatóris tui//in diébus iuventútis tuæ,//ántequam véniat tempus afflictiónis,//et appropínquent anni, de quibus dicas://«Non mihi placent»;//[2]//ántequam tenebréscat//sol et lumen et luna et stellæ,//et revertántur nubes post plúviam;//[3]//quando commovebúntur custódes domus,//et nutábunt viri fortíssimi,//et otiósæ erunt moléntes imminúto número,//et tenebréscent vidéntes per forámina,//[4]//et claudéntur óstia in platéa//submíssa voce moléntis,//et consúrgent ad vocem vólucris,//et subsídent omnes fíliæ cárminis;//[5]//excélsa quoque timébunt//et formidábunt in via.//Florébit amýgdalus,//reptábit locústa,//et dissipábitur cápparis,//quóniam ibit homo in domum æternitátis suæ,//et circuíbunt in platéa plangéntes,//[6]//ántequam rumpátur funículus argénteus,//et frangátur lécythus áureus,//et conterátur hýdria super fontem,//et confringátur rota super cistérnam,//[7]//et revertátur pulvis in terram suam, unde erat,//et spíritus rédeat ad Deum, qui dedit illum.//[8]//Vánitas vanitátum,//dixit Ecclesiástes,//et ómnia vánitas.///[9]//Cumque esset sapientíssimus, Ecclesiástes dócuit ínsuper pópulum//sciéntiam; ponderávit et investígans compósuit parábolas multas.//[10]//Quæsívit//Ecclesiástes verba delectabília et conscrípsit sermónes rectíssimos ac veritáte//plenos.///[11]//Verba sapiéntium sicut stímuli, et quasi clavi defíxi sunt magístri//collatiónum; data sunt a pastóre uno.///[12]//His ámplius, fili mi, ne requíras: faciéndi plures libros nullus est finis,//frequénsque meditátio carnis afflíctio est.///[13]//Finis loquéndi, ómnibus audítis: Deum time et mandáta eius obsérva; hoc//est enim omnis homo.//[14]//Et cuncta, quæ fiunt, addúcet Deus in iudícium circa//omne occúltum, sive bonum sive malum.
RESPONSORIUM
(Ps 70 (71), 17. 9 a; cf. Ps 15 (16), 11)
℟.//Deus, docuísti me a iuventúte mea et usque nunc annuntiábo mirabília//tua.
*//Ne proícias me in témpore senectútis.
℣.//Adimplébis me lætítia cum vultu tuo, delectatiónes in déxtera tua usque in//finem.
*//Ne proícias me in témpore senectútis.
LECTIO ALTERA
Ex Explanatióne sancti Gregórii Agrigentíni epíscopi super Ecclesiásten
(Lib. 10, 2: PG 98, 1138-1139)
Accedite ad Dominum et illuminamini
*Dulce,//inquit Ecclesiástes,//*est hoc lumen,//et valde bonum ácie oculórum//nostrórum solem hunc aspectábilem intuéri. Luce enim subláta, sine spécie//mundus esset, vitáque sine vita. Quare ille Dei contemplátor Móyses prævértens//dixit://*Et vidit Deus lucem et ait quia bonum.//Cogitáre nos autem cónvenit,//magnum et verum æternúmque lumen, quod//*illúminat omnem hóminem//*veniéntem in hunc mundum//, Christum scílicet mundi servatórem ac//redemptórem, qui, homo factus, ad humánæ condiciónis extréma devénit; de quo//dicit prophéta David://*Cantáte Deo, psállite nómini eius, iter fácite ei, qui//*ascéndit ad occidéntem; Dóminus nomen illi; et exsultáte in conspéctu eius.///Dulce appellávit lumen ac bonum prænuntiávit vidére óculis suis solem//glóriæ, eum nempe qui divínæ inhumanatiónis témpore ait://*Ego sum lux mundi;//*qui séquitur me, non ambuláverit in ténebris, sed habébit lumen vitæ.//Et íterum://*Hoc est iudícium, quia lux venit in mundum.//Sic ígitur solári hoc, quod córporis//óculis usurpámus, lúmine spiritálem iustítiæ Solem prænuntiávit, qui revéra//dulcíssimus iis fuit, qui digni hábiti fuére, ut ab eo institueréntur, utque ipsum//inter hómines degéntem atque versántem óculis suis aspícerent tamquam//hóminem quemque, cum tamen non ut quisque hóminum esset. Erat enim et//Deus verus ac proptérea ut cæci vidérent et claudi ambulárent et surdi audírent,//effécit, lepris óbsitos mundávit, mórtuos solo iussu ad vitam revocávit.///Porro nunc étiam dulcíssimum revéra est spiritáles óculos in ipsum inténdere//et símplicem eius divinámque pulchritúdinem contemplári atque ánimo reputáre;//tum ex ipsa communicatióne atque consórtio illustrári exornaríque et ánimi//dulcédine perfúndi ac sanctitátem indúere, intellegéntiam acquírere, divína//dénique exsultatióne compléri, quæ ad omnes præséntis vitæ dies producátur. Id//enim sápiens Ecclesiástes indicávit, cum dixit://*Quia etsi annis multis víxerit//*homo, in ómnibus iis lætábitur.//Omnis namque lætítiæ plane auctor est ille//iustítiæ Sol ipsum intuéntibus; de quo ait David prophéta://*Exsúltent in conspéctu//*Dei, delecténtur in lætítia,//ac rursum://*Exsultáte, iusti, in Dómino; rectos decet//*collaudátio.
RESPONSORIUM
(Ps 33 (34), 4. 6; Col 1, 12 b-13 a)
℟.//Magnificáte Dóminum mecum et exaltémus nomen eius in idípsum.
*//Respícite ad eum et illuminámini et fácies vestræ non confundéntur.
℣.//Idóneos nos fecit in partem sortis sanctórum in lúmine et erípuit nos de//potestáte tenebrárum.
*//Respícite ad eum et illuminámini et fácies vestræ non//confundéntur.
Oratio
Præsta, quǽsumus, omnípotens Deus, ut, semper rationabília meditántes quæ//tibi sunt plácita, et dictis exsequámur et factis. Per Dóminum.
DOMINICA
Ad Officium lectionis
LECTIO PRIOR
Incipit liber Iob
1, 1-22
Iob bonis suis privatur
[1]//Vir erat in terra Us nómine Iob et erat vir ille simplex et rectus ac timens//Deum et recédens a malo.//[2]//Natíque sunt ei septem fílii et tres fíliæ.//[3]//Et fuit//posséssio eius septem mília óvium et tria mília camelórum, quingénta quoque//iuga boum et quingéntæ ásinæ ac família multa nimis; erátque vir ille magnus//inter omnes Orientáles.///[4]//Et ibant fílii eius et faciébant convívium per domos unusquísque in die suo;//et mitténtes vocábant tres soróres suas, ut coméderent et bíberent cum eis.//[5]//Cumque in orbem transíssent dies convívii, mittébat ad eos Iob et sanctificábat//illos; consurgénsque dilúculo offerébat holocáusta pro síngulis. Dicébat enim://«Ne forte peccáverint fílii mei et benedíxerint Deo in córdibus suis». Sic faciébat//Iob cunctis diébus.///[6]//Quadam autem die, cum veníssent fílii Dei, ut assísterent coram Dómino,//áffuit inter eos étiam Satan.//[7]//Cui dixit Dóminus: «Unde venis?». Qui respóndens//ait: «Circuívi terram et perambulávi eam».//[8]//Dixítque Dóminus ad eum://«Numquid considerásti servum meum Iob, quod non sit ei símilis in terra, homo//simplex et rectus ac timens Deum et recédens a malo?».///[9]//Cui respóndens Satan ait: «Numquid Iob frustra timet Deum?//[10]//Nonne tu//vallásti eum ac domum eius universámque substántiam per circúitum, opéribus//mánuum eius benedixísti, et posséssio eius crevit in terra?//[11]//Sed exténde//páululum manum tuam et tange cuncta, quæ póssidet, nisi in fáciem benedíxerit//tibi».//[12]//Dixit ergo Dóminus ad Satan: «Ecce, univérsa, quæ habet, in manu tua//sunt; tantum in eum ne exténdas manum tuam». Egressúsque est Satan a fácie//Dómini.///[13]//Cum autem quadam die fílii et fíliæ eius coméderent et bíberent vinum in//domo fratris sui primogéniti,//[14]//núntius venit ad Iob, qui díceret: «Boves arábant,//et ásinæ pascebántur iuxta eos;//[15]//et irruérunt Sabǽi tulerúntque eos et púeros//percussérunt gládio, et evási ego solus, ut nuntiárem tibi».///[16]//Cumque adhuc ille loquerétur, venit alter et dixit: «Ignis Dei cécidit e cælo//et ussit oves puerósque consúmpsit, et effúgi ego solus, ut nuntiárem tibi».//[17]//Sed//et illo adhuc loquénte, venit álius et dixit: «Chaldǽi fecérunt tres turmas et//invasérunt camélos et tulérunt eos necnon et púeros percussérunt gládio, et ego//fugi solus, ut nuntiárem tibi».///[18]//Adhuc loquebátur ille, et ecce álius intrávit et dixit: «Fíliis tuis et filiábus//vescéntibus et bibéntibus vinum in domo fratris sui primogéniti,//[19]//repénte ventus//véhemens írruit a regióne desérti et concússit quáttuor ángulos domus; quæ//córruens oppréssit líberos tuos, et mórtui sunt, et effúgi ego solus, ut nuntiárem//tibi».///[20]//Tunc surréxit Iob et scidit vestiménta sua et, tonso cápite, córruens in//terram adorávit//[21]//et dixit://«Nudus egréssus sum de útero matris meæ//et nudus revértar illuc.//Dóminus dedit, Dóminus ábstulit;//sicut Dómino plácuit, ita factum est://sit nomen Dómini benedíctum».///[22]//In ómnibus his non peccávit Iob lábiis suis, neque stultum quid contra//Deum locútus est.
RESPONSORIUM
(Iob 2, 10 b; 1, 21)
℟.//Si bona suscépimus de manu Dei, mala autem quare non suscipiámus?
*//Dóminus dedit, Dóminus ábstulit; sicut Dómino plácuit, ita factum est: sit//nomen Dómini benedíctum.
℣.//Nudus egréssus sum de útero matris meæ et nudus revértar illuc.
*//Dóminus dedit, Dóminus ábstulit; sicut Dómino plácuit, ita factum est: sit//nomen Dómini benedíctum.
LECTIO ALTERA
E Morálium libris sancti Gregórii Magni papæ in Iob
(Lib. 1, 2. 36: PL 75, 529-530. 543-544)
Vir simplex et rectus, timens Deum
Nonnúlli ita sunt símplices, ut rectum quid sit ignórent. Sed eo veræ//simplicitátis innocéntiam déserunt, quo ad virtútem rectitúdinis non assúrgunt;//quia dum cauti esse per rectitúdinem nésciunt, nequáquam innocéntes persístere//per simplicitátem possunt.///Hinc est quod Paulus discípulos ádmonet dicens://*Volo vos sapiéntes esse in//*bono, símplices autem in malo.//Hinc rursum dicit://*Nolíte púeri éffici sénsibus,//*sed malítia párvuli estóte.///Hinc per semetípsam Véritas discípulis prǽcipit, dicens://*Estóte prudéntes//*sicut serpéntes, et símplices sicut colúmbæ.//Utráque enim necessário in//admonitióne coniúnxit: ut et simplicitátem colúmbæ astútia serpéntis instrúeret,//et rursum serpéntis astútiam colúmbæ simplícitas temperáret.///Hinc est quod Sanctus Spíritus præséntiam suam homínibus, non in colúmba//solúmmodo, sed étiam in igne patefécit. Per colúmbam quippe simplícitas, per//ignem vero zelus indicátur. In colúmba ígitur et in igne osténditur: quia//quicúmque illo pleni sunt, sic mansuetúdini simplicitátis insérviunt, ut contra//culpas delinquéntium étiam zelo rectitúdinis accendántur.///*Simplex et rectus, timens Deum et recédens a malo.//Quisquis ætérnam//pátriam áppetit, simplex procul dúbio et rectus vivit: simplex vidélicet ópere,//rectus fide; simplex in bonis quæ inférius péragit, rectus in summis quæ in//íntimis sentit. Sunt namque nonnúlli qui in bonis quæ fáciunt símplices non sunt,//dum non in iis retributiónem intérius, sed extérius favórem quærunt. Unde bene//per quendam sapiéntem dícitur://*Væ peccatóri terram ingrediénti duábus viis.//Duábus quippe viis peccátor terram ingréditur, quando et Dei est quod ópere//éxhibet, et mundi quod per cogitatiónem quærit.///Bene autem dícitur://*Timens Deum et recédens a malo//; quia sancta electórum//Ecclésia simplicitátis suæ et rectitúdinis vias timóre ínchoat, sed caritáte//consúmmat. Cui tunc est fúnditus a malo recédere, cum ex amóre Dei cœperit//iam nolle peccáre. Cum vero adhuc timóre bona agit, a malo pénitus non//recéssit; quia eo ipso peccat, quo peccáre vellet, si inúlte potuísset.///Recte ergo cum timére Deum Iob dícitur, recédere étiam a malo perhibétur;//quia dum metum cáritas séquitur, ea quæ mente relínquitur, étiam per//cogitatiónis propósitum, culpa calcátur.
RESPONSORIUM
(Hebr 13, 21; 2 Mac 1, 4)
℟.//Aptet vos Deus in omni bono, ut faciátis voluntátem eius;
*//Fáciens in//nobis quod pláceat coram se per Iesum Christum.
℣.//Adapériat cor vestrum in lege sua et in præcéptis suis.
*//Fáciens in nobis//quod pláceat coram se per Iesum Christum.
Oratio
Da nobis, quǽsumus, Dómine, ut et mundi cursus pacífico nobis tuo órdine//dirigátur et Ecclésia tua tranquílla devotióne lætétur. Per Dóminum.
FERIA II HEBDOMADÆ VIII
Ad Officium lectionis
LECTIO PRIOR
De libro Iob
2, 1-13
Iob ulcere afflictus ab amicis visitatur
[1]//Factum est autem, cum quadam die veníssent fílii Dei, ut starent coram//Dómino, venit quoque Satan inter eos, ut staret in conspéctu eius.//[2]//Dixit//Dóminus ad Satan: «Unde venis?». Qui respóndens ait: «Circuívi terram et//perambulávi eam».///[3]//Et dixit Dóminus ad Satan: «Numquid considerásti servum meum Iob, quod//non sit ei símilis in terra, vir simplex et rectus ac timens Deum et recédens a//malo et adhuc rétinens innocéntiam? Tu autem commovísti me advérsus eum, ut//afflígerem eum frustra».//[4]//Cui respóndens Satan ait: «Pellem pro pelle et cuncta,//quæ habet, homo dabit pro ánima sua.//[5]//Alióquin mitte manum tuam et tange os//eius et carnem; et tunc vidébis si in fáciem benedícet tibi».//[6]//Dixit ergo Dóminus//ad Satan: «Ecce, in manu tua est; verúmtamen ánimam illíus serva».///[7]//Egréssus ígitur Satan a fácie Dómini, percússit Iob úlcere péssimo a planta//pedis usque ad vérticem eius.//[8]//Qui testa sániem radébat, sedens in sterquilínio.///[9]//Dixit autem illi uxor sua://«Adhuc tu pérmanes in simplicitáte tua?//Bénedic Deo et mórere».//[10]//Qui ait ad illam://«Quasi una de stultis muliéribus//locúta es!//Si bona suscépimus de manu Dei,//mala quare non suscipiámus?».///In ómnibus his non peccávit Iob lábiis suis.///[11]//Igitur, audiéntes tres amíci Iob omne malum, quod accidísset ei, venérunt//sínguli de loco suo, Eliphaz Themanítes et Baldad Suhítes et Sophar//Naamathítes. Condíxerant enim, ut páriter veniéntes visitárent eum et//consolaréntur.//[12]//Cumque elevássent procul óculos suos, non cognovérunt eum et//exclamántes ploravérunt; scissísque véstibus, sparsérunt púlverem super caput//suum et cælum.//[13]//Et sedérunt cum eo in terra septem diébus et septem nóctibus,//et nemo loquebátur ei verbum; vidébant enim dolórem esse veheméntem.
RESPONSORIUM
(Ps 37 (38), 2 a. 3 a. 4 a. 12 a)
℟.//Dómine, ne in furóre tuo árguas me, quóniam sagíttæ tuæ infíxæ sunt//mihi.
*//Non est sánitas in carne mea a fácie indignatiónis tuæ.
℣.//Amíci mei et próximi mei procul a plaga mea stetérunt.
*//Non est sánitas//in carne mea a fácie indignatiónis tuæ.
LECTIO ALTERA
E Morálium libris sancti Gregórii Magni papæ in Iob
(Lib. 3, 15-16: PL 75, 606-608)
Si bona accepimus de manu Domini, mala quare non sustineamus?
Paulus cum in seípso divítias sapiéntiæ intérnæ conspíceret, seque ipsum//extérius esse corruptíbile corpus vidéret, ait://*Habémus thesáurum istum in vasis//*fictílibus.//Ecce in beáto Iob vas fíctile scissúras úlcerum extérius sensit; sed hic//thesáurus intérius ínteger mansit. Foras enim per vúlnera crépuit, sed//indeficiénter intérius nascens thesáurus sapiéntiæ per verba sanctæ eruditiónis//emanávit, dicens://*Si bona accépimus de manu Dómini, mala quare non//*sustineámus?//Bona scílicet, dona Dei vel temporália vel ætérna; mala autem,//flagélla præséntia appéllans, de quibus per Prophétam Dóminus dicit://*Ego//*Dóminus, et non est alter, formans lucem, et creans ténebras; fáciens pacem, et//*creans mala.///*Formans lucem et creans ténebras,//quia cum per flagélla extérius dolóris//ténebræ creántur, intus per eruditiónem lux mentis accénditur.//*Fáciens pacem et//*creans mala,//quia tunc nobis pax cum Deo rédditur, cum hæc quæ bene sunt//cóndita, sed non bene concupíta, in ea quæ nobis mala sunt, flagélla vertúntur.//Per culpam quippe Deo discórdes exstítimus; dignum ergo est ut ad pacem illíus//per flagélla redeámus; ut cum unaquǽque res bene cóndita nobis in dolórem//vértitur, corrécti mens ad auctóris pacem humíliter reformétur.///Sed illud valde in eius verbis intuéndum est, contra persuasiónem cóniugis//quanta consideratiónis arte se cólligat, dicens://*Si bona accépimus de manu//*Dómini, mala quare non sustineámus?//Magna quippe consolátio tribulatiónis est,//si cum advérsa pátimur, auctóris nostri ad memóriam dona revocémus. Nec//frangit quod ex dolóre óbviat, si menti cítius hoc, quod ex múnere súblevat,//occúrrat. Hinc namque scriptum est://*In die bonórum ne ímmemor sis malórum,//*et in die malórum ne ímmemor sis bonórum.///Quisquis enim dona pércipit, sed donórum témpore nequáquam étiam//flagélla pertiméscit, in elatióne per lætítiam córruit. Quisquis autem flagéllis//attéritur, sed flagellórum témpore nequáquam se ex donis, quæ eum cóntigit//accepísse, consolátur, a statu mentis omnímoda desperatióne destrúitur.///Sic ergo utráque iungénda sunt, ut unum semper ex áltero fulciátur; quátenus//et flagélli pœnam memória témperet doni, et doni lætítiam mórdeat suspício ac//formído flagélli. Sanctus ígitur vir, ut oppréssam mentem inter vúlnera múlceat,//in flagellórum dolóribus blandiménta donórum pensat, dicens://*Si bona//*accépimus de manu Dómini, mala quare non sustineámus?
RESPONSORIUM
(Iob 2, 10 b; 1, 21-22)
℟.//Si bona suscépimus de manu Dei, mala quare non suscipiámus?
*//Dóminus dedit, Dóminus ábstulit; sicut Dómino plácuit, ita factum est: sit//nomen Dómini benedíctum.
℣.//In ómnibus his non peccávit Iob lábiis suis, neque stultum quid contra//Deum locútus est.
*//Dóminus dedit, Dóminus ábstulit; sicut Dómino plácuit, ita//factum est: sit nomen Dómini benedíctum.
Oratio
Da nobis, quǽsumus, Dómine, ut et mundi cursus pacífico nobis tuo órdine//dirigátur et Ecclésia tua tranquílla devotióne lætétur. Per Dóminum.
FERIA III HEBDOMADÆ VIII
Ad Officium lectionis
LECTIO PRIOR
De libro Iob
3, 1-26
Planctus Iob
[1]//Apéruit Iob os suum et maledíxit diéi suo//[2]//et locútus est://[3]//«Péreat dies, in//qua natus sum, et nox, in qua dictum est: “Concéptus est homo”.//[4]//Dies ille//vertátur in ténebras; non requírat eum Deus désuper, et non illustrétur lúmine.//[5]//Obscúrent eum ténebræ et umbra mortis; óccupet eum calígo, et involvátur//amaritúdine.//[6]//Noctem illam tenebrósus turbo possídeat; non computétur in//diébus anni nec numerétur in ménsibus.//[7]//Sit nox illa solitária nec laude digna;//[8]//maledícant ei, qui maledícunt diéi, qui paráti sunt suscitáre Levíathan.//[9]//Obtenebréntur stellæ crepúsculi eius; exspéctet lucem et non sit, nec vídeat//pálpebras auróræ,//[10]//quia non conclúsit óstia ventris, qui portávit me, nec ábstulit//mala ab óculis meis.///[11]//Quare non in vulva mórtuus sum? Egréssus ex útero non statim périi?//[12]//Quare excéptus génibus? Cur lactátus ubéribus?//[13]//Nunc enim dórmiens silérem//et somno meo requiéscerem//[14]//cum régibus et consúlibus terræ, qui ædíficant sibi//solitúdines,//[15]//aut cum princípibus, qui póssident aurum et replent domos suas//argénto.//[16]//Aut sicut abortívum abscónditum non subsísterem, vel qui concépti//non vidérunt lucem.//[17]//Ibi ímpii cessavérunt a tumúltu, et ibi requievérunt fessi//róbore.//[18]//Et quondam vincti páriter sine moléstia non audiérunt vocem exactóris.//[19]//Parvus et magnus ibi sunt, et servus liber a dómino suo.///[20]//Quare mísero data est lux et vita his, qui in amaritúdine ánimæ sunt?//[21]//Qui//exspéctant mortem, et non venit, et effódiunt quæréntes illam magis quam//thesáuros;//[22]//gaudéntque veheménter et lætántur sepúlcro.//[23]//Viro, cuius abscóndita//est via, et circúmdedit eum Deus ténebris.///[24]//Antequam cómedam, suspíro, et quasi inundántes aquæ sic rugítus meus.//[25]//Quia timor, quem timébam, evénit mihi, et, quod verébar, áccidit.//[26]//Non//dissimulávi, non sílui, non quiévi, et venit super me indignátio».
RESPONSORIUM
(Iob 3, 24-26; 6, 13)
℟.//Antequam cómedam suspíro et quasi inundántes aquæ sic rugítus meus.//Quia timor quem timébam evénit mihi et quod verébar áccidit.
*//Et venit super//me indignátio tua, Dómine.
℣.//An non est auxílium mihi in me et virtus quoque remóta est a me?
*//Et//venit super me indignátio tua, Dómine.
LECTIO ALTERA
Ex Confessiónum libris sancti Augustíni epíscopi
(Lib. 10, 1. 1 — 2. 2; 5. 7: CCL 27, 155. 158)
Tibi, Domine, manifestus sum quicumque sim
Cognóscam te, cógnitor meus, cognóscam,//*sicut et cógnitus sum.//Virtus//ánimæ meæ, intra in eam et coápta tibi, ut hábeas et possídeas//*sine mácula et//*ruga.//Hæc est mea spes, ídeo loquor et in ea spe gáudeo, quando sanum gáudeo.//Cétera vero vitæ huius tanto minus flenda, quanto magis fletur, et tanto magis//flenda, quanto minus fletur in eis.//*Ecce enim veritátem dilexísti,//quóniam//*qui//*facit eam, venit ad lucem.//Volo eam fácere in corde meo coram te in confessióne,//in stilo autem meo coram multis téstibus.///Et tibi quidem, Dómine, cuius óculis nuda est abýssus humánæ consciéntiæ,//quid occúltum esset in me, etiámsi nollem confitéri tibi? Te enim mihi//abscónderem, non me tibi. Nunc autem quod gémitus meus testis est displicére//me mihi, tu refúlges et places, et amáris et desideráris; ut erubéscam de me, et//abíciam me atque éligam te et nec tibi nec mihi pláceam nisi de te.///Tibi ergo, Dómine, maniféstus sum quicúmque sim. Et quo fructu tibi//confítear, dixi. Neque enim id ago verbis carnis et vócibus, sed verbis ánimæ et//clamóre cogitatiónis, quem novit auris tua. Cum enim malus sum, nihil est áliud//confitéri tibi quam displicére mihi; cum vero pius, nihil est áliud confitéri tibi,//quam hoc non tribúere mihi,//*quóniam tu, Dómine, benedícis iustum,//sed prius//eum//*iustíficas ímpium.//Conféssio ítaque mea, Deus meus, in conspéctu tuo tibi//tácite fit et non tácite. Tacet enim strépitu, clamat afféctu.///Tu enim, Dómine, diiúdicas me, quia etsi nemo scit hóminum,//*quæ sunt//*hóminis, nisi spíritus hóminis, qui in ipso est,//tamen est áliquid hóminis, quod//nec ipse scit spíritus hóminis, qui in ipso est; tu autem, Dómine, scis eius ómnia,//qui fecísti eum. Ego vero, quamvis præ tuo conspéctu me despíciam et ǽstimem//me terram et cínerem, tamen áliquid de te scio, quod de me néscio.///Et certe//*nunc vidémus per spéculum in ænígmate, nondum fácie ad fáciem;//et//ídeo quámdiu peregrínor abs te, mihi sum præséntior quam tibi et tamen te novi//nullo modo posse violári; ego vero quibus tentatiónibus resístere váleam//quibúsve non váleam, néscio. Et spes est, quia fidélis es, qui nos non sinis tentári//supra quam póssumus ferre, sed facis cum tentatióne étiam éxitum ut possímus//sustinére.///Confítear ergo quid de me sciam, confítear et quid de me nésciam, quóniam//et quod de me scio, te mihi lucénte scio, et quod de me néscio, támdiu néscio,//donec fiant ténebræ meæ sicut merídies in vultu tuo.
RESPONSORIUM
(Ps 138 (139), 1 b. 2 b. 7)
℟.//Dómine, scrutátus es et cognovísti me;
*//Intellexísti cogitatiónes meas de//longe.
℣.//Quo ibo a spíritu tuo et quo a fácie tua fúgiam?
*//Intellexísti cogitatiónes//meas de longe.
Oratio
Da nobis, quǽsumus, Dómine, ut et mundi cursus pacífico nobis tuo órdine//dirigátur et Ecclésia tua tranquílla devotióne lætétur. Per Dóminum.
FERIA IV HEBDOMADÆ VIII
Ad Officium lectionis
LECTIO PRIOR
De libro Iob
7, 1-21
Iob propter tædium vitæ Deo reclamat
Respóndens Iob ait://[1]//«Nonne milítia est vita hóminis super terram, et sicut//dies mercenárii dies eius?//[2]//Sicut servus desíderat umbram, et sicut mercenárius//præstolátur mercédem suam,//[3]//sic et ego hábui menses vácuos et noctes//laboriósas enumerávi mihi.//[4]//Si dormíero dicam: Quando consúrgam? Et rursum//exspectábo vésperam et replébor dolóribus usque crepúsculum.///[5]//Indúta est caro mea putrédine et sórdibus púlveris; cutis mea scínditur et//díffluit.//[6]//Dies mei velócius transiérunt quam navícula texéntis et consúmpti sunt//deficiénte filo.//[7]//Meménto quia ventus est vita mea, et non revertétur óculus//meus, ut vídeat bona.//[8]//Nec aspíciet me visus hóminis; óculi tui in me, et non//subsístam.///[9]//Sicut consúmitur nubes et pertránsit, sic, qui descénderit ad ínferos, non//ascéndet,//[10]//nec revertétur ultra in domum suam, neque cognóscet eum ámplius//locus eius.//[11]//Quaprópter et ego non parcam ori meo; loquar in tribulatióne//spíritus mei, confabulábor cum amaritúdine ánimæ meæ.///[12]//Numquid mare ego sum aut cetus, quia posuísti super me custódiam?//[13]//Si//díxero: Consolábitur me léctulus meus, et assúmet stratum meum querélam//meam,//[14]//terrébis me per sómnia et per visiónes horróre concúties.//[15]//Quam ob rem//éligit suspéndium ánima mea, et mortem ossa mea.///[16]//Desperávi; nequáquam ultra iam vivam. Parce mihi, nihil enim sunt dies//mei.//[17]//Quid est homo, quia magníficas eum? Aut quid appónis erga eum cor//tuum?//[18]//Vísitas eum dilúculo et síngulis moméntis probas illum.//[19]//Usquequo non//avértes óculos a me? Nec dimíttis me, ut glútiam salívam meam?///[20]//Peccávi: quid fáciam tibi, o custos hóminum? Quare posuísti me contrárium//tibi, et factus sum mihimetípsi gravis?//[21]//Cur non tollis peccátum meum et quare//non aufers iniquitátem meam? Ecce nunc in púlvere dórmiam; et, si mane me//quæsíeris, non subsístam!».
RESPONSORIUM
(Iob 7, 5. 7 a. 6)
℟.//Indúta est caro mea putrédine et sórdibus púlveris; cutis mea scínditur et//díffluit.
*//Meménto, Dómine, quia ventus est vita mea.
℣.//Dies mei velócius transiérunt quam navícula texéntis et consúmpti sunt//deficiénte filo.
*//Meménto, Dómine, quia ventus est vita mea.
LECTIO ALTERA
Ex Confessiónum libris sancti Augustíni epíscopi
(Lib. 10, 26. 37 — 29. 40: CCL 27, 174-176)
Tota spes mea in magna misericordia tua posita est
Ubi te invéni ut díscerem te? Neque enim iam eras in memória mea,//priúsquam te díscerem. Ubi ergo te invéni, ut díscerem te, nisi in te supra me? Et//nusquam locus, et recédimus et accédimus, et nusquam locus. Véritas, ubíque//prǽsides ómnibus consuléntibus te simúlque respóndes ómnibus étiam divérsa//consuléntibus.///Líquide tu respóndes, sed non líquide omnes áudiunt. Omnes unde volunt//cónsulunt, sed non semper quod volunt áudiunt. Optimus miníster tuus est, qui//non magis intuétur hoc a te audíre quod ipse volúerit, sed pótius hoc velle quod a//te audíerit.///Sero te amávi, pulchritúdo tam antíqua et tam nova, sero te amávi! Et ecce//intus eras et ego foris et ibi te quærébam et in ista formósa quæ fecísti, defórmis//irruébam. Mecum eras, et tecum non eram. Ea me tenébant longe a te, quæ si in//te non essent, non essent. Vocásti et clamásti et rupísti surditátem meam,//coruscásti, splenduísti et fugásti cæcitátem meam, flagrásti, et duxi spíritum et//anhélo tibi, gustávi et esúrio et sítio tetigísti me, et exársi in pacem tuam.///Cum inhǽsero tibi ex omni me, nusquam erit mihi dolor et labor, et viva erit//vita mea tota plena te. Nunc autem quóniam quem tu imples, súblevas eum,//quóniam tui plenus non sum, óneri mihi sum. Conténdunt lætítiæ meæ flendæ//cum lætándis mæróribus, et ex qua parte stet victória néscio. Conténdunt//mæróres mei mali cum gáudiis bonis, et ex qua parte stet victória néscio. Ei//mihi! Dómine, miserére mei! Ei mihi! Ecce vúlnera mea non abscóndo: médicus//es, æger sum; miséricors es, miser sum.///Numquid non//*tentátio est vita humána super terram?//Quis velit moléstias et//difficultátes? Tolerári iubes eas, non amári. Nemo quod tólerat amat, etsi toleráre//amat. Quamvis enim gáudeat se toleráre, mavult tamen non esse quod tóleret.//Próspera in advérsis desídero, advérsa in prósperis tímeo. Quis inter hæc médius//locus, ubi non sit humána vita tentátio? Væ prosperitátibus sǽculi semel et//íterum a timóre adversitátis et a corruptióne lætítiæ! Væ adversitátibus sǽculi//semel et íterum et tértio a desidério prosperitátis et quia ipsa advérsitas dura est,//et ne frangat tolerántiam! Numquid non//*tentátio est vita humána super terram//sine ullo interstítio?///Et tota spes mea non nisi in magna valde misericórdia tua.
RESPONSORIUM
(Lc 19, 10)
℟.//Sero te amávi, pulchritúdo tam antíqua et tam nova, sero te amávi!
*//Vocásti et clamásti et rupísti surditátem meam.
℣.//Venit Fílius hóminis quǽrere et salvum fácere quod períerat.
*//Vocásti et//clamásti et rupísti surditátem meam.
Oratio
Da nobis, quǽsumus, Dómine, ut et mundi cursus pacífico nobis tuo órdine//dirigátur et Ecclésia tua tranquílla devotióne lætétur. Per Dóminum.
FERIA V HEBDOMADÆ VIII
Ad Officium lectionis
LECTIO PRIOR
De libro Iob
11, 1-20
Opinio communis a Sophar exponitur
[1]//Respóndens autem Sophar Naamathítes dixit://[2]//«Numquid illi, qui multa//lóquitur, non et respondétur? Aut vir verbósus iustificábitur?//[3]//Vanilóquium tuum//viros tacére fáciet, et, cum céteros irríseris, a nullo confutáberis?//[4]//Dixísti enim://“Purus est sermo meus, et mundus sum in conspéctu tuo”.//[5]//Atque útinam Deus//ipse loquerétur tecum et aperíret lábia sua tibi,//[6]//ut osténderet tibi secréta//sapiéntiæ et arcána consília eius, et intellégeres quod multo minóra quærat a te,//quam merétur iníquitas tua.///[7]//Fórsitan vestígia Dei comprehéndes et usque ad perféctum Omnipoténtem//repéries?//[8]//Excélsior cælo est, et quid fácies? Profúndior inférno, et quid//cognósces?//[9]//Lóngior terra mensúra eius et látior mari.//[10]//Si subvérterit vel//conclúserit et coarctáverit, quis contradícet ei?//[11]//Ipse enim novit hóminum//vanitátem; et videns iniquitátem nonne consíderat?//[12]//Sed et vir vácuus cordátus//fit, et homo tamquam pullum ónagri náscitur.///[13]//Tu autem, si cor tuum firmáveris et expánderis ad eum manus tuas,//[14]//si//iniquitátem, quæ est in manu tua, abstúleris a te, et non mánserit in tabernáculo//tuo iniustítia,//[15]//tunc leváre póteris fáciem tuam absque mácula et eris stábilis et//non timébis.//[16]//Misériæ quoque oblivísceris et quasi aquárum, quæ præteriérunt,//recordáberis.//[17]//Et quasi meridiánus fulgor consúrget tibi ad vésperam, et, cum te//calígine tectum putáveris, oriéris ut lúcifer.//[18]//Et habébis fidúciam, propósita tibi//spe, et defóssus secúrus dórmies.//[19]//Requiésces, et non erit qui te extérreat; et//deprecabúntur fáciem tuam plúrimi.//[20]//Oculi autem impiórum defícient, et//effúgium períbit ab eis; et spes illórum exhalátio ánimæ».
RESPONSORIUM
(2 Cor 4, 8-9 a. 10)
℟.//In ómnibus tribulatiónem pátimur, sed non angustiámur; aporiámur, sed//non destitúimur;
*//Persecutiónem pátimur, sed non derelínquimur.
℣.//Semper mortificatiónem Iesu in córpore circumferéntes, ut et vita Iesu in//córpore nostro manifestétur.
*//Persecutiónem pátimur, sed non derelínquimur.
LECTIO ALTERA
E Morálium libris sancti Gregórii Magni papæ in Iob
(Lib. 10, 7-8. 10: PL 75, 922. 925-926)
Multiplex est lex Domini
*Utinam Deus osténderet tibi quod múltiplex sit lex eius.//Quid hoc loco Dei//lex áccipi nisi cáritas debet, per quam semper in mente légitur præcépta vitæ//quáliter in actióne teneántur? De hac étenim lege Veritátis voce dícitur://*Hoc est//*præcéptum meum, ut diligátis ínvicem.//De hac Paulus ait://*Plenitúdo legis,//*diléctio.//De hac íterum dicit://*Invicem ónera vestra portáte, et sic adimplébitis//*legem Christi.//Lex étenim Christi quid congruéntius intéllegi quam cáritas//potest, quam tunc vere perfícimus cum fratérna ónera ex amóre tolerámus.///Sed hæc éadem lex múltiplex dícitur, quia studiósa sollicitúdine cáritas ad//cuncta virtútum facta dilatátur. Quæ a duóbus quidem præcéptis íncipit, sed se ad//innúmera exténdit.///Cuius nimírum legis multiplicitátem bene Paulus enúmerat, dicens://*Cáritas//*pátiens est, benígna est; non æmulátur, non inflátur, non agit pérperam, non est//*ambitiósa, non quærit quæ sua sunt, non irritátur, non cógitat malum, non//*gaudet super iniquitáte, congáudet autem veritáti.///*Pátiens//quippe est cáritas, quia illáta mala æquanímiter tólerat.//*Benígna//vero//est, quia pro malis bona lárgiter minístrat.//*Non æmulátur,//quia per hoc quod in//præsénti mundo nil áppetit, invidére terrénis succéssibus nescit.//*Non inflátur,//quia cum prǽmium intérnæ retributiónis ánxie desíderat, de bonis se exterióribus//non exáltat.//*Non agit pérperam,//quia quo se in solum Dei ac próximi amórem//dilátat, quidquid rectitúdine díscrepat ignórat.///*Non est ambitiósa,//quia quo ardénter intus ad sua sátagit, foras nullátenus//aliéna concupíscit.//*Non quærit quæ sua sunt,//quia cuncta quæ hic transitórie//póssidet velut aliéna néglegit, cum nihil sibi esse próprium nisi quod secum//permáneat agnóscit.//*Non irritátur,//quia et iniúriis lacessíta ad nullos se ultiónis//suæ motus éxcitat, dum pro magnis labóribus maióra post prǽmia exspéctat.//*Non//*cógitat malum,//quia in amóre mundítiæ mentem sólidans, dum omne ódium//radícitus éruit, versáre in ánimo quod ínquinat nescit.///*Non gaudet super iniquitáte,//quia quo sola dilectióne erga omnes ínhiat, nec//de perditióne adversántium exsúltat.//*Congáudet autem veritáti,//quia ut se céteros//díligens, per hoc quod rectum in áliis cónspicit, quasi de augménto próprii//provéctus hilaréscit. Múltiplex ergo ista lex Dei est.
RESPONSORIUM
(Rom 13, 8. 10 b; Gal 5, 14)
℟.//Némini quidquam debeátis, nisi ut ínvicem diligátis; qui enim díligit//próximum, legem implévit.
*//Plenitúdo ergo legis est diléctio.
℣.//Omnis lex in uno sermóne implétur: Díliges próximum tuum sicut//teípsum.
*//Plenitúdo ergo legis est diléctio.
Oratio
Da nobis, quǽsumus, Dómine, ut et mundi cursus pacífico nobis tuo órdine//dirigátur et Ecclésia tua tranquílla devotióne lætétur. Per Dóminum.
FERIA VI HEBDOMADÆ VIII
Ad Officium lectionis
LECTIO PRIOR
De libro Iob
12, 1-25
Iob exponit Dei dominium supra omnem humanam sapientiam esse
[1]//Respóndens Iob dixit://[2]//«Ergo vos estis soli hómines, et vobíscum moriétur//sapiéntia.//[3]//Et mihi est cor sicut et vobis, nec inférior vestri sum; quis enim hæc,//quæ nostis, ignórat?//[4]//Qui deridétur ab amíco suo sicut ego, invocábit Deum, et//exáudiet eum; deridétur enim iusti intégritas.//[5]//Lampas contémpta apud//cogitatiónes eórum, qui secúri sunt, paráta iis, qui vacíllant pede.//[6]//Tranquílla//sunt tabernácula prædónum et secúra iis, qui próvocant Deum, iis, qui Deum//tenent manu sua.///[7]//Nimírum intérroga iuménta, et docébunt te, et volatília cæli, et indicábunt//tibi.//[8]//Lóquere terræ, et docébit te; et narrábunt pisces maris.//[9]//Quis ignórat in//ómnibus his quod manus Dómini hoc fécerit?//[10]//In cuius manu ánima omnis//vivéntis et spíritus univérsæ carnis hóminis.///[11]//Nonne auris verba diiúdicat, et palátum cibum sibi gustat?//[12]//In sénibus est//sapiéntia et in longǽvis prudéntia.//[13]//Apud ipsum est sapiéntia et fortitúdo; ipse//habet consílium et intellegéntiam.//[14]//Si destrúxerit, nemo est, qui ædíficet; si//inclúserit hóminem, nullus est, qui apériat.//[15]//Si continúerit aquas, aréscent; et, si//emíserit eas, subvértent terram.///[16]//Apud ipsum est fortitúdo et sapiéntia; ipse novit et decipiéntem et eum qui//decípitur.//[17]//Indúcit consiliários spoliátos et iúdices in stupórem.//[18]//Bálteum regum//dissólvit et præcíngit fune renes eórum.//[19]//Indúcit sacerdótes spoliátos et//optimátes supplántat;//[20]//commútans lábium verácium et doctrínam senum//áuferens.//[21]//Effúndit despectiónem super príncipes et cíngulum fórtium reláxat.///[22]//Qui revélat profúnda de ténebris et prodúcit in lucem umbram mortis.//[23]//Qui//multíplicat gentes et perdit eas et subvérsas in íntegrum restítuit.//[24]//Qui immútat//cor príncipum pópuli terræ et décipit eos et erráre eos fáciet per ínvium//desértum.//[25]//Palpábunt quasi in ténebris et non in luce, et erráre eos fáciet quasi//ébrios».
RESPONSORIUM
(Iob 12, 13. 14; 23, 13)
℟.//Apud Deum est sapiéntia et fortitúdo; ipse habet consílium et//intellegéntiam.
*//Si destrúxerit, nemo est qui ædíficet; si inclúserit hóminem,//nullus est qui apériat.
℣.//Ipse enim solus est, et quis repéllet eum? Quodcúmque vóluit, hoc fecit.
*//Si destrúxerit, nemo est qui ædíficet; si inclúserit hóminem, nullus est qui//apériat.
LECTIO ALTERA
E Morálium libris sancti Gregórii Magni papæ in Iob
(Lib. 10, 47-48: PL 75, 946-947)
Testis interior
*Qui deridétur ab amíco suo sicut ego, invocábit Deum, et exáudiet eum.//Sæpe infírma mens, cum de bonis áctibus aura humáni favóris excípitur, ad//gáudia exterióra derivátur, ut postpónat quod intus áppetit, et in hoc libénter//resolúta iáceat, quod foris audit; ita ut beátam non tam fíeri quam dici se//gáudeat. Cumque laudis suæ vócibus ínhiat, quod esse cœperat, relínquit. Inde//ergo a Deo disiúngitur, unde in Deo laudánda videbátur.///Nonnúmquam vero recto óperi ánimus constánter innítitur, et tamen humánis//irrisiónibus urgétur; miránda agit et oppróbria récipit; et qui exíre foras per//laudes pótuit, repúlsus contuméliis, ad semetípsum redit; et eo se intus robústius//in Deo sólidat, quo foris non ínvenit quo requiéscat. Tota étenim spes in auctóre//fígitur, et inter irrisiónum convícia solus intérior testis implorátur; atque afflícti//ánimus fit Deo tanto próximus quanto et a grátia humáni favóris aliénus; in//precem prótinus fúnditur et, pressus extérius, ad penetránda quæ intus sunt//múndius liquátur.///Bene ítaque nunc dícitur://*Qui deridétur ab amíco suo sicut ego, invocábit//*Deum, et exáudiet eum,//quia bonórum menti dum pravi éxprobrant, osténdunt//quem suórum áctuum testem quærant. Quæ dum compúncta sese in précibus//accíngit, inde intra se supérnæ exauditióni iúngitur, unde extra se ab humána//laude separátur.///Notándum vero quam próvide interpónitur://*sicut ego,//quia sunt nonnúlli quos//et humánæ irrisiónes déprimunt, et tamen divínis áuribus exaudíbiles non sunt.//Nam cum derísio contra culpam náscitur, profécto nullum virtútis méritum in//derisióne generátur.///*Deridétur enim iusti simplícitas.//Huius mundi sapiéntia est, cor//machinatiónibus tégere, sensum verbis veláre, quæ falsa sunt vera osténdere,//quæ vera sunt fallácia demonstráre.///At contra sapiéntia iustórum est nil per ostensiónem fíngere, sensum verbis//aperíre, vera ut sunt dilígere, falsa devitáre, bona gratis exhibére, mala libéntius//toleráre quam fácere; nullam iniúriæ ultiónem quǽrere, pro veritáte contuméliam//lucrum putáre. Sed hæc iustórum simplícitas deridétur, quia ab huius mundi//sapiéntibus puritátis virtus fatúitas créditur. Omne enim quod innocénter ágitur,//ab eis procul dúbio stultum putátur; et quidquid in ópere véritas ápprobat, carnáli//sapiéntiæ fátuum sonat.
RESPONSORIUM
(Ps 118 (119), 104 b. 105; Io 6, 68 b)
℟.//Odívi omnem viam mendácii.
*//Lucérna pédibus meis verbum tuum et//lumen sémitis meis.
℣.//Dómine, ad quem íbimus? Verba vitæ ætérnæ habes.
*//Lucérna pédibus//meis verbum tuum et lumen sémitis meis.
Oratio
Da nobis, quǽsumus, Dómine, ut et mundi cursus pacífico nobis tuo órdine//dirigátur et Ecclésia tua tranquílla devotióne lætétur. Per Dóminum.
SABBATO HEBDOMADÆ VIII
Ad Officium lectionis
LECTIO PRIOR
De libro Iob
13, 13 — 14, 6
Iob ad Dei iudicium appellat
Respóndens Iob amícis suis ait://[13,13]//«Tacéte paulísper, ut loquar ipse, et//tránseat super me quodcúmque.//[14]//Quare sumam carnes meas déntibus meis et//ánimam meam ponam in mánibus meis?//[15]//Etiámsi occíderit me, in ipso sperábo;//verúmtamen vias meas in conspéctu eius árguam.//[16]//Et hoc erit salus mea: non//enim véniet in conspéctu eius omnis ímpius.///[17]//Audíte sermónem meum et explicatiónem meam percípite áuribus vestris.//[18]//Ecce iudícium parávi; scio quod iustus invéniar.//[19]//Quis est, qui conténdat//mecum? Tunc enim tacébo et consummábor.///[20]//Duo tantum ne fácias mihi, et tunc a fácie tua non abscóndar://[21]//Manum//tuam longe fac a me, et formído tua non me térreat.//[22]//Voca me, et ego//respondébo tibi; aut ipse loquar, et tu respondébis mihi.//[23]//Quantas hábeo//iniquitátes et peccáta? Scélera mea et delícta osténde mihi.//[24]//Cur fáciem tuam//abscóndis et arbitráris me inimícum tuum?//[25]//Contra fólium, quod vento rápitur,//dure agis et stípulam siccam perséqueris.//[26]//Scribis enim contra me amaritúdines//et occupátum me vis peccátis adulescéntiæ meæ.//[27]//Posuísti in nervo pedem//meum et observásti omnes sémitas meas et vestígia pedum meórum considerásti.//[28]//Qui quasi uter consuméndus sum, et quasi vestiméntum, quod coméditur a//tínea.///[14,1]//Homo natus de mulíere, brevi vivens témpore, commotióne satiátur.//[2]//Qui//quasi flos egréditur et aréscit et fugit velut umbra et non pérmanet.//[3]//Et dignum//ducis super huiuscémodi aperíre óculos tuos et addúcere eum tecum in iudícium?//[4]//Quis potest fácere mundum de immúndo? Ne unus quidem!///[5]//Si statúti dies hóminis sunt, et númerus ménsium eius apud te est, et//constitúti sunt términi eius, quos non præteríbit,//[6]//avérte óculos tuos ab eo, ut//quiéscat, donec solvat, sicut mercenárius, dies suos».
RESPONSORIUM
(Cf. Iob 13, 20. 21; cf. Ier 10, 24)
℟.//Non abscóndas me, Dómine, a fácie tua; manum tuam longe fac a me,
*//Et//formído tua non me térreat.
℣.//Córripe me, Dómine, in misericórdia, non in furóre tuo, ne forte ad//níhilum rédigas me.
*//Et formído tua non me térreat.
LECTIO ALTERA
Ex Tractátibus sancti Zenónis Veronénsis epíscopi
(Tract. 15, 2: PL 11, 441-443)
Iob Christi imaginem præferebat
Iob, quantum intéllegi datur, fratres caríssimi, Christi imáginem præferébat.//Dénique comparátio indúcat veritátem. Iob iustus dictus a Deo est. Ipse iustítia,//de cuius fonte omnes, qui beáti sunt, gustant; ecce enim de ipso dictum est://*Oriétur vobis sol iustítiæ.//Iob verax est appellátus. At est vera véritas Dóminus,//qui ait in Evangélio://*Ego sum via et véritas.///Iob dives fuit. Et quid dítius Dómino? cuius sunt omnes dívites servi, cuius//est orbis totus omnísque natúra, beatíssimo David dicénte://*Dómini est terra et//*plenitúdo eius, orbis terrárum et univérsi qui hábitant in eo.//Iob diábolus ter//tentávit. Simíliter, Evangelísta perhibénte, et Dóminum ter est tentáre conátus.//Iob facultátes, quas hábuit, amísit. Et Dóminus cæléstia sua bona amóre nostro//negléxit pauperémque se fecit, ut nos dívites fáceret. Iob fílios furens diábolus//interémit. Et Dómini fílios prophétas insánus pópulus pharisǽus occídit. Iob//ulcéribus maculátus est. Et Dóminus suméndo carnem totíus humáni géneris//peccatórum est sórdibus obsolefáctus.///Iob uxor sua hortátur, ut peccet. Et Dóminum, ut corruptélam seniórum//sequátur, synagóga compéllit. Iob amíci sui insultásse perhibéntur. Et Dómino//sui sacerdótes, sui insultavére cultóres. Iob in sterquilínio pleno vérmibus sedet.//Dóminus quoque in vero sterquilínio, id est in huius mundi cæno versátus est//inter ebulliéntes divérsis sceléribus ac libidínibus hómines, qui veri sunt vermes.///Iob et sanitátem recépit et facultátem. At Dóminus resúrgens non sanitátem//tantum, sed immortalitátem in se credéntibus prǽstitit dominiúmque totíus//natúræ recuperávit, sicut est ipse testátus dicens://*Omnia mihi trádita sunt a Patre//*meo.//Iob vicários fílios génuit. Dóminus quoque post prophétas fílios sanctos//Apóstolos procreávit. Iob beátus quiévit in pace. Dóminus autem manet//benedíctus in ætérnum ante sǽcula et a sǽculis et in cuncta sǽcula sæculórum.
RESPONSORIUM
(Hebr 12, 1 c -2 a; cf. 2 Cor 6, 4-5)
℟.//Per patiéntiam currámus propósitum nobis certámen,
*//Aspiciéntes in//auctórem fídei et consummatórem Iesum.
℣.//Exhibeámus nosmetípsos in multa patiéntia, in tribulatiónibus, in//necessitátibus, in angústiis, in plagis, in carcéribus.
*//Aspiciéntes in auctórem//fídei et consummatórem Iesum.
Oratio
Da nobis, quǽsumus, Dómine, ut et mundi cursus pacífico nobis tuo órdine//dirigátur et Ecclésia tua tranquílla devotióne lætétur. Per Dóminum.
DOMINICA
Ad Officium lectionis
LECTIO PRIOR
De libro Iob
28, 1-28
Sapientia apud Deum solum
Dixit Iob://[1]//«Habet argéntum venárum princípia, et auro locus est, in quo//conflátur.//[2]//Ferrum de terra tóllitur, et lapis solútus calóre in æs vértitur.//[3]//Términum pósuit ténebris et universórum finem ipse scrutátur, lápidem quoque//calíginis et umbræ.//[4]//Apéruit cunículos gens peregrína, ipsíque oblíti sunt pedes,//pénduli hærent plus quam vir nutans.//[5]//Terra, de qua oriebátur panis, in profúndo//subvérsa est sicut per ignem.///[6]//Locus sapphíri lápides eius, et glebæ illíus aurum.//[7]//Sémitam ignorávit avis//rapax, nec intúitus est eam óculus vúlturis.//[8]//Non calcavérunt eam fílii supérbiæ,//nec pertransívit per eam leǽna.//[9]//Ad sílicem exténdit manum suam, subvértit a//radícibus montes.//[10]//In petris canáles excídit, et omne pretiósum vidit óculus eius.//[11]//Profúnda quoque fluviórum scrutátus est et abscóndita in lucem prodúxit.///[12]//Sapiéntia vero ubi invenítur? Et quis est locus intellegéntiæ?//[13]//Nescit homo//structúram eius, nec invenítur in terra vivéntium.//[14]//Abýssus dicit: “Non est in//me”; et mare lóquitur: “Non est mecum”.//[15]//Non dábitur aurum obrýzum pro ea,//nec appendétur argéntum in commutatióne eius.//[16]//Non appendétur auro Ophir,//nec lápidi sardónycho pretiosíssimo vel sapphíro.//[17]//Non adæquábitur ei aurum//vel vitrum, nec commutabúntur pro ea vasa auri.//[18]//Corállia et crystállum non//memorabúntur comparatióne eius; et posséssio sapiéntiæ pótior margarítis.//[19]//Non//adæquábitur ei topázius de Æthiópia, nec auro mundíssimo componétur.///[20]//Unde ergo sapiéntia venit, et quis est locus intellegéntiæ?//[21]//Abscóndita est//ab óculis ómnium vivéntium, vólucres quoque cæli latet.//[22]//Perdítio et mors//dixérunt: “Auribus nostris audívimus famam eius”.//[23]//Deus intéllegit viam eius et//ipse novit locum illíus.//[24]//Ipse enim fines mundi intuétur et ómnia, quæ sub cælo//sunt, réspicit.//[25]//Qui fecit ventis pondus et aquas appéndit in mensúra,//[26]//quando//ponébat plúviis legem et viam procéllis sonántibus,//[27]//tunc vidit illam et enarrávit//et præparávit et investigávit.//[28]//Et dixit hómini: “Ecce timor Dómini, ipsa est//sapiéntia; et recédere a malo intellegéntia”».
RESPONSORIUM
(1 Cor 2, 7; 1, 30 a)
℟.//Nos lóquimur Dei sapiéntiam in mystério, quæ abscóndita est
*//Quam//prædestinávit Deus ante sǽcula in glóriam nostram.
℣.//Vos estis in Christo Iesu, qui factus est sapiéntia nobis a Deo.
*//Quam//prædestinávit Deus ante sǽcula in glóriam nostram.
LECTIO ALTERA
Ex Confessiónum libris sancti Augustíni epíscopi
(Lib. 1, 1. 1 – 2. 2; 5. 5: CCL 27, 1-3)
Inquietum est cor nostrum, donec requiescat in te
*Magnus es, Dómine, et laudábilis valde: magna virtus tua, et sapiéntiæ tuæ//*non est númerus.//Et laudáre te vult homo, áliqua pórtio creatúræ tuæ, et homo//circúmferens mortalitátem suam, circúmferens testimónium peccáti sui et//testimónium quia supérbis resístis: et tamen laudáre te vult homo, áliqua pórtio//creatúræ tuæ. Tu éxcitas, ut laudáre te deléctet, quia fecísti nos ad te et//inquiétum est cor nostrum, donec requiéscat in te.///Da mihi, Dómine, scire et intellégere, utrum sit prius invocáre te an laudáre//te et scire te prius sit an invocáre te. Sed quis te ínvocat, nésciens te? Aliud enim//pro álio potest invocáre nésciens. An pótius invocáris, ut sciáris?//*Quómodo//*autem invocábunt, in quem non credidérunt?//Aut//*quómodo credent sine//*prædicánte?///*Et laudábunt Dóminum qui requírunt eum.//Quæréntes enim invéniunt eum et//inveniéntes laudábunt eum. Quæram te, Dómine, ínvocans te et ínvocem te//credens in te: prædicátus enim es nobis. Invocat te, Dómine, fides mea, quam//dedísti mihi, quam inspirásti mihi per humanitátem Fílii tui, per ministérium//prædicatóris tui.///Et quómodo invocábo Deum meum, Deum et Dóminum meum quóniam//útique in me ipsum eum vocábo, cum invocábo eum? Et quis locus est in me,//quo véniat in me Deus meus? Quo Deus véniat in me, Deus qui fecit cælum et//terram? Itane, Dómine Deus meus, est quidquam in me quod cápiat te? An vero//cælum et terra, quæ fecísti et in quibus me fecísti, cápiunt te? An quia sine te//non esset quidquid est, fit, ut quidquid est cápiat te?///Quóniam ítaque et ego sum, quid peto, ut vénias in me, qui non essem, nisi//esses in me? Non enim ego iam in ínferis, et tamen étiam ibi es. Nam//*etsi//*descéndero in inférnum, ades.//Non ergo essem, Deus meus, non omníno essem,//nisi esses in me. An pótius non essem, nisi essem in te,//*ex quo ómnia, per quem//*ómnia, in quo ómnia?//Etiam sic, Dómine, étiam sic. Quo te ínvoco, cum in te//sim? aut unde vénias in me? Quo enim recédam extra cælum et terram, ut inde in//me véniat Deus meus, qui dixit://*Cælum et terram ego ímpleo?///Quis mihi dabit acquiéscere in te? Quis dabit mihi ut vénias in cor meum, et//inébries illud, ut oblivíscar mala mea et unum bonum meum ampléctar, te? Quid//mihi es? Miserére, ut loquar. Quid tibi sum ipse, ut amári te iúbeas a me et, nisi//fáciam irascáris mihi et minéris ingéntes misérias? Párvane ipsa est, si non//amem te?///Ei mihi! Dic mihi per miseratiónes tuas, Dómine Deus meus, quid sis mihi.//*Dic ánimæ meæ: Salus tua ego sum.//Sic dic, ut áudiam. Ecce aures cordis mei//ante te, Dómine; áperi eas, et//*dic ánimæ meæ: Salus tua ego sum.//Curram post//vocem hanc et apprehéndam te. Noli abscóndere a me fáciem tuam: móriar, ne//móriar, ut eam vídeam.
RESPONSORIUM
(Ps 72 (73), 25-26; 34 (35), 3 b)
℟.//Quis mihi est in cælo? Et tecum nihil vólui super terram. Defécit caro mea//et cor meum;
*//Deus cordis mei, et pars mea Deus in ætérnum.
℣.//Dic ánimæ meæ: Salus tua ego sum.
*//Deus cordis mei, et pars mea Deus//in ætérnum.
Oratio
Deus, cuius providéntia in sui dispositióne non fállitur, te súpplices//exorámus, ut nóxia cuncta submóveas et ómnia nobis profutúra concédas. Per//Dóminum.
FERIA II HEBDOMADÆ IX
Ad Officium lectionis
LECTIO PRIOR
De libro Iob
29, 1-10; 30, 1. 9-23
Iob deplorat afflictionem suam
[29,1]//Addidit Iob assúmens parábolam suam et dixit://[2]//«Quis mihi tríbuat, ut sim//iuxta menses prístinos, secúndum dies, quibus Deus custodiébat me?//[3]//Quando//splendébat lucérna eius super caput meum, et ad lumen eius ambulábam in//ténebris.//[4]//Sicut fui in diébus adulescéntiæ meæ, quando familiáris Deus erat in//tabernáculo meo,//[5]//quando erat Omnípotens mecum, et in circúitu meo púeri mei,//[6]//quando lavábam pedes meos lacte, et petra fundébat mihi rivos ólei.///[7]//Quando procedébam ad portam civitátis et in platéa parábam cáthedram//mihi,//[8]//vidébant me iúvenes et abscondebántur, et senes assurgéntes stabant.//[9]//Príncipes cessábant loqui et dígitum superponébant ori suo.//[10]//Vocem suam//cohibébant duces, et lingua eórum paláto suo adhærébat.///[30,1]//Nunc autem derídent me iunióres témpore, quorum non dignábar patres//pónere cum cánibus gregis mei.//[9]//Nunc in eórum cánticum versus sum et factus//sum eis in provérbium.//[10]//Abominántur me et longe fúgiunt a me et fáciem meam//conspúere non veréntur.//[11]//Pháretram enim suam apéruit et afflíxit me et frenum//in os meum immísit.//[12]//Ad déxteram progénies surrexérunt; pedes meos//subvertérunt et complanavérunt contra me sémitas ruínæ.//[13]//Dissipavérunt itínera//mea, insidiáti sunt mihi et prævaluérunt, et non fuit qui ferret auxílium.//[14]//Quasi//rupto muro et apérto irruérunt super me et sub ruínis devolúti sunt.///[15]//Versi sunt contra me in terróres, perséquitur quasi ventus principátum//meum, et velut nubes pertránsiit salus mea.//[16]//Nunc autem in memetípso//effúnditur ánima mea; et póssident me dies afflictiónis.//[17]//Nocte os meum//perforátur dolóribus, et, qui me cómedunt, non dórmiunt.//[18]//In multitúdine róboris//tenent vestiméntum meum et quasi capítio túnicæ succinxérunt me.//[19]//Proiécit me//in lutum, et assimilátus sum favíllæ et cíneri.///[20]//Clamo ad te, et non exáudis me; sto, et non réspicis me.//[21]//Mutátus es mihi in//crudélem et in durítia manus tuæ adversáris mihi.//[22]//Elevásti me et quasi super//ventum ponens dissolvísti me.//[23]//Scio quia morti trades me, ubi constitúta est//domus omni vivénti».
RESPONSORIUM
(Iob 30, 17. 19; 7, 16 b)
℟.//Nocte os meum perforátur dolóribus et qui me cómedunt non dórmiunt.
*//Proiécit me in lutum et assimilátus sum favíllæ et cíneri.
℣.//Parce mihi, Dómine, nihil enim sunt dies mei.
*//Proiécit me in lutum et//assimilátus sum favíllæ et cíneri.
LECTIO ALTERA
E Doctrínis sancti Doróthei abbátis
(Doct. 7, De accusatione sui ipsius, 1-2: PG 88, 1695-1699)
Ratio omnis perturbationis ea est, quod nemo seipsum accusat
Quærámus, fratres, id unde potíssimum evéniat, ut cum verbum quis ullum//moléstum accéperit, quasi illud non audíverit, sæpe absque ulla afflictióne//discédat, nonnúmquam vero statim ut illud audíverit, turbétur et affligátur? Quæ,//oro, causa est huiúsce varietátis? Unámne ratiónem hábeat res hæc, an plures?//Ego multas inésse ratiónes et causas animadvérto, atque unam in primis, quæ//céteras omnes gignit, ut quidam ait: Ex ipso intérdum statu, in quo quisque//reperítur, hoc próvenit.///In oratióne enim aut contemplatióne repértus, fácile conviciántem fratrem//fert et immóbilis perstat. Aliquándo ex affectatióne nímia, qua quis in áliquem//fratrem tenétur; ómnia enim præ amóre ab eo patientíssime tólerat.//Nonnúmquam quoque ex contémptu, cum scílicet quis contémnit et spernit eum//qui sese turbáre volúerit, dedignatúrque in illum tamquam in vilíssimum//ómnium intuéri, aut verbum illi respondére, aut de ipsíus iniúriis et maledíctis//cum áliquo mentiónem fácere.///Hinc ígitur, ut dixi, próvenit non turbári áliquem aut afflígi, si quæ dicúntur,//spernat et néglegat. Turbári autem et afflígi ex verbis fratris inde fit, quod vel in//statu nullo bono reperítur vel quod fratrem illum óderit. Sunt autem et áliæ//plúrimæ huiúsce rei causæ, quæ differénter dictæ sunt. Sed rátio omnis//perturbatiónis, si quærámus diligénter, ea est, quod nemo seípsum accúsat.///Hinc fluit omnis moléstia et afflíctio, hinc est ut nullam aliquándo réquiem//habeámus; nec mirári licet, cum a sanctis homínibus accepérimus, nullam præter//hanc nobis ad quiétem viam dari. Quod ita esse in plúrimis vídimus; et nos//désides et amántes réquiem sperámus, vel crédimus viam rectam a nobis incédi,//cum in ómnibus simus impatientíssimi, numquam sustinéntes nosmetípsos//accusáre.///Ita se res habet. Quotquot virtútes posséderit homo, etsi innúmeras atque//infinítas, a via autem hac declináverit, numquam quiéscet, sed semper vel//affligétur vel afflíget álios laborésque suos omnes depérdet.
RESPONSORIUM
(1 Io 1, 8. 9; Prov 28, 13)
℟.//Si dixérimus quóniam peccátum non habémus, nosmetípsos sedúcimus.
*//Si confiteámur peccáta nostra, fidélis est et iustus Deus, ut remíttat nobis peccáta//nostra.
℣.//Qui abscóndit scélera sua, non prosperábit.
*//Si confiteámur peccáta//nostra, fidélis est et iustus Deus, ut remíttat nobis peccáta nostra.
Oratio
Deus, cuius providéntia in sui dispositióne non fállitur, te súpplices//exorámus, ut nóxia cuncta submóveas et ómnia nobis profutúra concédas. Per//Dóminum.
FERIA III HEBDOMADÆ IX
Ad Officium lectionis
LECTIO PRIOR
De libro Iob
31, 1-8. 13-23. 35-37
Iustitia Iob pristina
Dixit Iob://[1]//«Pépigi fœdus cum óculis meis, ut ne cogitárem quidem de//vírgine.//[2]//Quæ enim pars mea apud Deum désuper, et quæ heréditas apud//Omnipoténtem in excélsis?//[3]//Numquid non perdítio est iníquo, et alienátio//operántibus iniustítiam?//[4]//Nonne ipse consíderat vias meas et cunctos gressus//meos dinúmerat?//[5]//Si ambulávi in vanitáte, et festinávit in dolo pes meus,//[6]//appéndat me in statéra iusta et sciat Deus integritátem meam.//[7]//Si declinávit//gressus meus de via, et si secútum est óculos meos cor meum, et si mánibus meis//adhǽsit mácula,//[8]//seram, et álius cómedat, et progénies mea eradicétur.///[13]//Si contémpsi subíre iudícium cum servo meo et ancílla mea, cum//disceptárent advérsum me,//[14]//quid enim fáciam, cum surréxerit ad iudicándum//Deus, et, cum quæsíerit, quid respondébo illi?//[15]//Numquid non in ventre fecit me,//qui et illum operátus est, et formávit me in viscéribus unus?///[16]//Si negávi, quod volébant, paupéribus et óculos víduæ languéscere feci;//[17]//si//comédi buccéllam meam solus, et non comédit pupíllus ex ea,//[18]//quia ab infántia//mea educávi eum ut pater et de ventre matris meæ diréxi eam;//[19]//si despéxi//pereúntem, eo quod non habúerit induméntum, et absque operiménto páuperem;//[20]//si non benedixérunt mihi látera eius, et de velléribus óvium meárum calefáctus//est;//[21]//si levávi super pupíllum manum meam, cum vidérem in porta adiutórium//mihi,//[22]//úmerus meus a iunctúra sua cadat, et bráchium meum cum óssibus//lacertórum confringátur,//[23]//quia timor super me calámitas a Deo, et contra//maiestátem eius nihil valérem!///[35]//Quis mihi tríbuat auditórem? Ecce signum meum! Omnípotens respóndeat//mihi! Ecce liber, quem scripsit vir litis meæ,//[36]//ut in úmero meo portem illum et//álligem illum quasi corónam mihi.//[37]//Númerum gráduum meórum pronuntiábo illi//et quasi príncipem adíbo eum».
RESPONSORIUM
(Iob 31, 3; Prov 15, 3; Iob 31, 4)
℟.//Numquid non perdítio est iníquo et alienátio operántibus iniustítiam?
*//In//omni loco óculi Dómini contemplántur malos et bonos.
℣.//Nonne ipse consíderat vias meas et cunctos gressus meos dinúmerat?
*//In//omni loco óculi Dómini contemplántur malos et bonos.
LECTIO ALTERA
E Doctrínis sancti Doróthei abbátis
(Doct. 13, De accusatione sui ipsius, 2-3: PG 88, 1699)
De falsa pace spiritali
Qui sese accusáverit, quidquid incómmodi, damni, probri, ignomíniæ vel//alteríus cuiuscúmque afflictiónis incúrrerit, ómnia hílare súscipit, ómnibus//digníssimum se putat, neque ullo modo turbári potest. Quid hoc hómine//quiétius?///Sed mihi fortásse quis obíciet: «Quid si me afflígat frater quærénsque nullam//me invéniam occasiónem dedísse, cur me accusáre débeam?».///Profécto si se quis cum Dei timóre diligénter exáminet, numquam omníno se//insóntem invéniet videbítque vel actu vel verbo vel figúra ullam a se occasiónem//datam. Quod si in nullo horum se tunc sontem invéniet, profécto álio témpore//afflíxit fratrem illum vel eádem vel dissímili in re; aut forte quémpiam álium//fratrem vexávit. Quare hoc mérito repátitur, vel ob ália quæ álias plúrima peccáta//commísit.///Quærit álius cur seípsum accúset, cum sedens in omni pace et quiéte//afflígitur a superveniénte fratre verbo ullo vel molésto vel ignominióso, quod//cum pati non queat, irásci se putat et turbári cum ratióne; quia nisi incidísset ille//et locútus fuísset et turbatiónem fecísset, numquam peccásset?///Hoc certe ridículum est nulláque nítitur ratióne. Neque enim ex hoc quod//verbum ullum díxerit passiónem iræ illi iniécit, quin pótius osténdit, qua//laboráret passióne; ut, si vellet, pæniténtiam ágeret. Hic silígini símilis factus est//nítidæ et splendénti, quam cum quis frégerit, cænum eius patefáciet.///Sic qui sedet quiétus et pacíficus, ut exístimat, passiónem intus habet quam//non videt. Supérvenit frater, verbum áliquod moléstum óbicit statímque pus//omne et lutum quod intus latébat, evómitur. Quare si misericórdiam vult//cónsequi, pæniténtiam agat, purget se, profícere stúdeat videbítque debuísse//magis sese fratri illi grátias quam iniúriam reférre, qui tantæ sibi fúerit utilitátis//occásio. Non enim póstmodum tentatiónibus ádeo afflígitur, sed quanto//profécerit magis, tanto illas séntiet levióres. Nam quanto próficit ánima, tanto fit//fórtior et valéntior ad ferénda quæcúmque dura contígerint.
RESPONSORIUM
(Cf. Iob 9, 2. 14; 15, 15)
℟.//Vere scio quod non iustificétur homo compósitus Deo.
*//Quantus ergo sum//ego, ut respóndeam ei et loquar deléctis verbis cum eo?
℣.//Ecce inter sanctos eius nemo immutábilis et cæli non sunt mundi in//conspéctu eius.
*//Quantus ergo sum ego, ut respóndeam ei et loquar deléctis//verbis cum eo?
Oratio
Deus, cuius providéntia in sui dispositióne non fállitur, te súpplices//exorámus, ut nóxia cuncta submóveas et ómnia nobis profutúra concédas. Per//Dóminum.
FERIA IV HEBDOMADÆ IX
Ad Officium lectionis
LECTIO PRIOR
De libro Iob
32, 1-6; 33, 1-22
Eliu loquitur de mysterio Dei
[32,1]//Omisérunt tres viri isti respondére Iob, eo quod iustus sibi viderétur.//[2]//Et//irátus indignatúsque est Eliu fílius Bárachel Buzítes de cognatióne Ram; irátus//est autem advérsum Iob, eo quod iustum se esse díceret coram Deo.//[3]//Porro//advérsum amícos eius indignátus est, eo quod non inveníssent responsiónem, sed//tantúmmodo condemnássent Iob.//[4]//Igitur Eliu exspectávit Iob loquéntem, eo quod//senióres essent, qui loquebántur;//[5]//cum autem vidísset Eliu quod tres respondére//non potuíssent, irátus est veheménter.///[6]//Respondénsque Eliu fílius Bárachel Buzítes dixit: «Iúnior sum témpore, vos//autem antiquióres; idcírco véritus sum et tímui vobis indicáre meam senténtiam.//[33,1]//Audi ígitur, Iob, elóquia mea et omnes sermónes meos auscúlta.//[2]//Ecce apérui//os meum, loquátur lingua mea in fáucibus meis.//[3]//Ex recto corde sermónes mei//sunt, et senténtiam puram lábia mea loquéntur.//[4]//Spíritus Dei fecit me et//spiráculum Omnipoténtis vivificávit me.//[5]//Si potes, respónde mihi, prǽpara te//coram me et consíste.//[6]//Ecce ego sicut tu coram Deo sum et de eódem luto//abscíssus sum et ego.//[7]//Verúmtamen terror meus non te térreat, et onus meum non//sit tibi grave.///[8]//Dixísti ergo in áuribus meis, et vocem verbórum tuórum audívi://[9]//“Mundus//sum ego et absque delícto; immaculátus, et non est iníquitas in me.//[10]//Quia//querélas in me répperit, ídeo arbitrátus est me inimícum sibi;//[11]//pósuit in nervo//pedes meos, custodívit omnes sémitas meas”.///[12]//Hoc est ergo, in quo non es iustificátus, respondébo tibi, quia maior est//Deus hómine.//[13]//Quare advérsus eum conténdis, quod non ad ómnia verba//respónderit tibi?//[14]//Semel lóquitur Deus, et secúndo idípsum non répetit.//[15]//Per//sómnium in visióne noctúrna, quando írruit sopor super hómines, et dórmiunt in//léctulo;//[16]//tunc áperit aures virórum et in visiónibus terret eos,//[17]//ut avértat//hóminem ab his, quæ facit, et líberet eum de supérbia,//[18]//éruens ánimam eius a//fóvea et vitam illíus, ut non tránseat canálem mortis.///[19]//Increpat quoque per dolórem in léctulo, et trémitus óssium eius contínuus.//[20]//Abominábilis ei fit in vita sua panis, et ánimæ illíus cibus ante desiderábilis.//[21]//Tabéscet caro eius in conspéctu, et ossa, quæ non videbántur, nudabúntur.//[22]//Appropinquávit corruptióni fóveæ et vita illíus mortíferis sédibus».
RESPONSORIUM
(Rom 11, 33-34)
℟.//O altitúdo divitiárum et sapiéntiæ et sciéntiæ Dei!
*//Quam//incomprehensibília sunt iudícia eius et investigábiles viæ eius!
℣.//Quis enim cognóvit sensum Dómini? aut quis consiliárius eius fuit?
*//Quam incomprehensibília sunt iudícia eius et investigábiles viæ eius!
LECTIO ALTERA
E Morálium libris sancti Gregórii Magni papæ in Iob
(Lib. 23, 23-24: PL 76, 265-266)
Vera doctrina elationem fugit
*Audi, Iob, elóquia mea, et omnes sermónes meos auscúlta.//Hoc habet//próprium doctrína arrogántium, ut humíliter nésciant inférre quod docent, et//recta quæ sápiunt recte ministráre non possint. In verbis enim eórum próditur//quod cum docent, quasi in quodam sibi vidéntur summitátis cúlmine residére,//eósque quos docent ut longe infra se pósitos véluti in imo respíciunt, quibus non//consuléndo loqui, sed vix dominándo dignántur.///Recte autem iis per Prophétam Dóminus dicit://*Vos autem cum austeritáte//*imperabátis eis et cum poténtia.//Cum austeritáte enim et poténtia ímperant qui//súbditos suos non tranquílle ratiocinándo corrígere, sed áspere infléctere//dominándo festínant.///At contra vera doctrína tanto veheméntius hoc elatiónis vítium fugit per//cogitatiónem, quanto ardéntius verbórum suórum iáculis ipsum magístrum//elatiónis inséquitur. Cavet enim ne eum magis elátis móribus prǽdicet, quem in//corde audiéntium sacris sermónibus insectátur. Humilitátem namque, quæ//magístra est ómnium matérque virtútum, et loquéndo dícere, et vivéndo conátur//osténdere, ut eam apud discípulos veritátis plus móribus quam sermónibus//eloquátur.///Unde Paulus Thessalonicénsibus loquens, quasi cúlminis próprii apostolátus//oblítus, ait://*Facti sumus párvuli in médio vestrum.//Unde Petrus apóstolus, cum//díceret://*Paráti semper ad satisfactiónem omni poscénti vos ratiónem de ea quæ//*in vobis est spe,//in ipsa doctrínæ sciéntia qualitátem docéndi asséruit esse//servándam, subdens://*Sed cum modéstia et timóre, consciéntiam habéntes bonam.///Hoc autem quod discípulo Paulus ait://*Prǽcipe hæc, et doce cum omni//*império//; non dominatiónem poténtiæ, sed auctoritátem suádet vitæ. Cum//império quippe docétur quod prius ágitur quam dicátur. Nam doctrínæ súbtrahit//fidúciam, quando consciéntia prǽpedit linguam. Non ergo ei potestátem elátæ//locutiónis, sed bonæ fidúciam insinuávit actiónis. Unde étiam de Dómino//scriptum est://*Erat enim docens, sicut potestátem habens, non sicut scribæ et//*pharisǽi.//Singuláriter namque ac principáliter solus ex potestáte bona locútus//est, quia ex infirmitáte mala nulla commísit. Ex divinitátis quippe poténtia hábuit//id quod nobis per humanitátis suæ innocéntiam ministrávit.
RESPONSORIUM
(1 Petr 5, 5 b; Mt 11, 29 b)
℟.//Omnes ínvicem humilitátem indúite,
*//Quia Deus supérbis resístit,//humílibus autem dat grátiam.
℣.//Díscite a me, quia mitis sum et húmilis corde, et inveniétis réquiem//animábus vestris.
*//Quia Deus supérbis resístit, humílibus autem dat grátiam.
Oratio
Deus, cuius providéntia in sui dispositióne non fállitur, te súpplices//exorámus, ut nóxia cuncta submóveas et ómnia nobis profutúra concédas. Per//Dóminum.
FERIA V HEBDOMADÆ IX
Ad Officium lectionis
LECTIO PRIOR
De libro Iob
38, 1-30
Deus confundit Iob
[1]//Respóndens Dóminus Iob de túrbine dixit://[2]//«Quis est iste obscúrans//consílium sermónibus imperítis?//[3]//Accínge sicut vir lumbos tuos; interrogábo te,//et édoce me.///[4]//Ubi eras quando ponébam fundaménta terræ? Indica mihi, si habes//intellegéntiam.//[5]//Quis pósuit mensúras eius, si nosti? Vel quis teténdit super eam//líneam?//[6]//Super quo bases illíus solidátæ sunt? Aut quis demísit lápidem//angulárem eius,//[7]//cum clamárent simul astra matutína, et iubilárent omnes fílii//Dei?//[8]//Quis conclúsit óstiis mare, quando erumpébat quasi de viscéribus//procédens,//[9]//cum pónerem nubem vestiméntum eius et calígine illud quasi fáscia//obvólverem?//[10]//Definívi illud términis meis et pósui vectem et óstia//[11]//et dixi://Usque huc vénies et non procédes ámplius et hic confrínges tuméntes fluctus//tuos.///[12]//Numquid in diébus tuis præcepísti dilúculo et assignásti auróræ locum//suum,//[13]//et, cum extréma terræ tenéres, excússi sunt ímpii ex ea?//[14]//Vertétur in//lutum signátum et stabit sicut vestiméntum.//[15]//Cohibétur ab ímpiis lux sua, et//bráchium excélsum confringétur.//[16]//Numquid ingréssus es scaturígines maris et in//novíssimis abýssi deambulásti?//[17]//Numquid apértæ sunt tibi portæ mortis, et óstia//tenebrósa vidísti?//[18]//Numquid considerásti latitúdinem terræ? Indica mihi, si nosti//ómnia://[19]//In qua via lux hábitet, et tenebrárum quis locus sit;//[20]//ut ducas//unumquódque ad términos suos et intéllegas sémitas domus eius?//[21]//Novísti, nam//tunc natus eras, et númerus diérum tuórum multus!///[22]//Numquid ingréssus es thesáuros nivis aut thesáuros grándinis aspexísti,//[23]//quæ præparávi in tempus angústiæ, in diem pugnæ et belli?//[24]//Per quam viam//spárgitur lux, diffúnditur ventus urens super terram?//[25]//Quis dedit//vehementíssimo imbri cursum et viam fúlmini tonánti,//[26]//ut plúeret super terram//absque hómine, in desérto, ubi nullus mortálium commorátur,//[27]//ut impléret//ínviam et desolátam et prodúceret herbas in terra árida?//[28]//Quis est plúviæ pater,//vel quis génuit stillas roris?//[29]//De cuius sinu egréssa est glácies, et pruínam de//cælo quis génuit?//[30]//In similitúdinem lápidis aquæ durántur, et superfícies abýssi//constríngitur».
RESPONSORIUM
(Rom 9, 20; Iob 38, 3)
℟.//Homo, tu quis es, qui respóndeas Deo?
*//Numquid dicet figméntum ei qui//se finxit: Quid me fecísti sic?
℣.//Accínge sicut vir lumbos tuos; interrogábo te et édoce me:
*//Numquid//dicet figméntum ei qui se finxit: Quid me fecísti sic?
LECTIO ALTERA
E Morálium libris sancti Gregórii Magni papæ in Iob
(Lib. 29, 2-4: PL 76, 478-480)
Ecclesia progreditur quasi aurora consurgens
Quia dilúculum vel auróra a ténebris in lucem vértitur, non immérito dilúculi//vel auróræ nómine omnis electórum Ecclésia designátur. Ipsa namque dum ab//infidelitátis nocte ad lucem fídei dúcitur, velut auróræ more in diem post//ténebras splendóre supérnæ claritátis aperítur. Unde et bene in Cánticis//canticórum dícitur://*Quæ est ista quæ progréditur quasi auróra consúrgens?//Sancta enim Ecclésia cæléstis vitæ prǽmia áppetens, auróra vocáta est, quia dum//peccatórum ténebras déserit, iustítiæ luce fulgéscit.///Habémus tamen subtílius áliquid quod consideráta qualitáte dilúculi vel//auróræ pensémus. Auróra namque vel dilúculum noctem quidem præterísse//núntiant, nec tamen diéi claritátem íntegram osténtant; sed dum illam pellunt,//hanc suscípiunt, lucem ténebris permíxtam tenent. Quid ítaque in hac vita omnes//qui veritátem séquimur, nisi auróra vel dilúculum sumus? quia et quædam iam//quæ lucis sunt ágimus, et tamen in quibúsdam adhuc tenebrárum relíquiis non//carémus. Per Prophétam quippe Deo dícitur://*Non iustificábitur in conspéctu tuo//*omnis vivens.//Rursúmque scriptum est://*In multis offéndimus omnes.///Unde Paulus cum díceret://*Nox præcéssit,//nequáquam súbdidit: Dies venit,//sed://*Dies autem appropinquávit.//Qui enim post discéssum noctis iam non//venísse sed appropinquásse diem insínuat, esse se procul dúbio ante solem post//ténebras adhuc in auróra demónstrat.///Tunc autem plene sancta electórum Ecclésia dies erit, cum ei admíxta peccáti//umbra iam non erit. Tunc plene dies erit, quando intérni lúminis perfécto fervóre//clarúerit. Unde et bene hæc auróra quasi adhuc in tránsitu demonstrátur, cum//dícitur://*Et ostendísti auróræ locum suum.//Cui enim locus suus osténditur,//profécto ex álio ad áliud vocátur. Quid est enim locus auróræ, nisi perfécta//cláritas visiónis ætérnæ? Ad quem cum perdúcta vénerit, iam de transáctæ noctis//ténebris nihil habet. Ad locum suum pertíngere auróra satagébat, cum Psalmísta//díceret://*Sitívit ánima mea ad Deum vivum; quando véniam et apparébo ante//*fáciem Dei?//Ad hunc locum quem cognóverat perveníre auróra festinábat, cum//Paulus desidérium habére se díceret dissólvi et cum Christo esse. Et rursum://*Mihi vívere Christus est, et mori lucrum.
RESPONSORIUM
(Phil 1, 3. 6. 9)
℟.//Grátias ago Deo meo in omni memória vestri.
*//Confídens hoc ipsum//quia, qui cœpit in vobis opus bonum, perfíciet usque in diem Christi Iesu.
℣.//Hoc oro ut cáritas vestra magis ac magis abúndet in sciéntia et omni//sensu.
*//Confídens hoc ipsum quia, qui cœpit in vobis opus bonum, perfíciet//usque in diem Christi Iesu.
Oratio
Deus, cuius providéntia in sui dispositióne non fállitur, te súpplices//exorámus, ut nóxia cuncta submóveas et ómnia nobis profutúra concédas. Per//Dóminum.
FERIA VI HEBDOMADÆ IX
Ad Officium lectionis
LECTIO PRIOR
De libro Iob
40, 1-14; 42, 1-6
Maiestati divinæ Iob se subicit
[40,1]//Dóminus locútus est ad Iob://[2]//«Numquid conténdit cum Omnipoténte//reprehénsor? Qui árguit Deum, debet respondére ad ea».///[3]//Respóndens autem Iob Dómino dixit://[4]//«Ecce léviter locútus sum, quid//respondébo tibi? Manum meam ponam super os meum.//[5]//Unum locútus sum,//quod non répetam, et álterum, quibus ultra non addam».///[6]//Respóndens autem Dóminus Iob de túrbine dixit://[7]//«Accínge sicut vir//lumbos tuos; interrogábo te, et édoce me.//[8]//Numquid írritum fácies iudícium//meum et condemnábis me, ut tu iustificéris?//[9]//Et si habes bráchium sicut Deus et//si voce símili tonas?//[10]//Circúmda tibi decórem et sublimitátem; glória et decóre//indúere.//[11]//Effúnde veheméntiam furóris tui et respíciens omnem arrogántem//humília.//[12]//Réspice cunctos supérbos et confúnde eos et cóntere ímpios in loco//suo.//[13]//Abscónde eos in púlvere simul, et fácies eórum claude in fóvea;//[14]//et ego//confitébor quod salváre te possit déxtera tua».///[42,1]//Respóndens autem Iob Dómino dixit://[2]//«Scio quia ómnia potes, et nulla te//latet cogitátio.//[3]//Quis est iste, qui celat consílium absque sciéntia? Ideo//insipiénter locútus sum et mirabília, quæ excéderent sciéntiam meam.//[4]//Audi, et//ego loquar; interrogábo te, et respónde mihi.//[5]//Audítu auris audívi te; nunc autem//óculus meus videt te.//[6]//Idcírco ipse me reprehéndo et ago pæniténtiam in favílla//et cínere».
RESPONSORIUM
(Iob 42, 5-6; 40, 5. 4 b)
℟.//Audítu auris audívi te, Dómine; nunc autem óculus meus videt te; idcírco//ipse me reprehéndo.
*//Et ago pæniténtiam in favílla et cínere.
℣.//Unum locútus sum, quod non répetam et álterum, quibus ultra non addam.//Manum meam ponam super os meum.
*//Et ago pæniténtiam in favílla et cínere.
LECTIO ALTERA
Ex Tractátibus Balduíni Cantuariénsis epíscopi
(Tract. 6: PL 204, 466-467)
Dominus discretor cogitationum et intentionum cordis
Novit Dóminus cogitatiónes et intentiónes cordis nostri, haud dúbium quin//sibi omnes, nobis vero illas novit, quas per grátiam discretiónis nos discérnere//facit, quales sint. Spíritus autem, qui est in hómine, non totum novit quod est in//hómine et de cogitatiónibus suis, quas conséntiens vel non conséntiens sentit,//non semper ut in re est, ita sentit. Et quas ante óculos mentis cernit, óculis//caligántibus subtíliter non discérnit.///Sæpe enim a própria cogitatióne, vel ab hómine, vel a tentatóre, sub spécie//pietátis ingéritur, quod prǽmium virtútis ante óculos Dei non merétur. Sunt enim//quædam verárum virtútum similitúdines et simíliter vitiórum, quæ óculis cordis//illúdunt, et quasi quibúsdam præstígiis áciem mentis ita perstríngunt, ut sæpe//spécies boni apparére videátur in re non bona, et item spécies mali in re non//mala: quæ est pars misériæ et ignorántiæ nostræ, multum nobis dolénda//multúmque timénda.///Scriptum est enim://*Sunt viæ, quæ vidéntur hómini rectæ, quarum finis ad//*inférna dedúcit.//Pro quo vitándo perículo beátus Ioánnes nos ádmonet dicens://*Probáte spíritus, si ex Deo sunt.//Quis autem probáre potest, si ex Deo sunt//spíritus, nisi a Deo data sit ei discrétio spirítuum, ut spiritáles cogitatiónes,//affectiónes et intentiónes subtíliter et vero iudício examináre queat? Discrétio//vero mater ómnium virtútum, et ipsa síngulis necessária est, sive in regímine//aliénæ vitæ, sive in directióne vel correctióne própriæ.///Recta est cogitátio faciendórum, quæ Dei nutu régitur, pia est inténtio quæ//simplíciter in ipsum dirígitur. Ita demum totum corpus vitæ nostræ vel//cuiuscúmque actiónis nostræ lúcidum erit, si fúerit óculus simplex. Oculus//autem simplex et óculus est, et simplex, quia per rectam cogitatiónem videt, quid//faciéndum est, et per piam intentiónem simplíciter agit, quod duplíciter//faciéndum non est. Recta cogitátio errórem non admíttit; pia inténtio fictiónem//exclúdit. Hæc est autem vera discrétio, rectæ cogitatiónis et piæ intentiónis//coniúnctio.///Omnia ergo in luce discretiónis agénda sunt, sicut in Deo et coram Deo.
RESPONSORIUM
(Mic 6, 8; Ps 36 (37), 3)
℟.//Indicátum est tibi, homo, quid sit bonum et quid Dóminus quærat a te:
*//Fácere iudícium et dilígere caritátem et sollícitum ambuláre cum Deo tuo.
℣.//Spera in Dómino et fac bonitátem et inhabitábis terram.
*//Fácere iudícium//et dilígere caritátem et sollícitum ambuláre cum Deo tuo.
Oratio
Deus, cuius providéntia in sui dispositióne non fállitur, te súpplices//exorámus, ut nóxia cuncta submóveas et ómnia nobis profutúra concédas. Per//Dóminum.
SABBATO HEBDOMADÆ IX
Ad Officium lectionis
LECTIO PRIOR
De libro Iob
42, 7-16
Iob a Deo iustificatur super adversarios suos
[7]//Postquam locútus est Dóminus verba hæc ad Iob, dixit ad Eliphaz//Themanítem: «Irátus est furor meus in te et in duos amícos tuos, quóniam non//estis locúti coram me rectum sicut servus meus Iob.//[8]//Súmite ergo vobis septem//tauros et septem aríetes et ite ad servum meum Iob et offérte holocáustum pro//vobis; Iob autem servus meus orábit pro vobis. Fáciem eius suscípiam, ut non//vobis imputétur stultítia; neque enim locúti estis ad me recta sicut servus meus//Iob».//[9]//Abiérunt ergo Eliphaz Themanítes et Baldad Suhítes et Sophar//Naamathítes et fecérunt, sicut locútus fúerat Dóminus ad eos, et suscépit//Dóminus fáciem Iob.///[10]//Dóminus vertit sortem Iob, cum oráret ille pro amícis suis; et áddidit//Dóminus ómnia, quæcúmque fúerant Iob, duplícia.//[11]//Venérunt autem ad eum//omnes fratres sui et univérsæ soróres suæ et cuncti, qui nóverant eum prius; et//comedérunt cum eo panem in domo eius et movérunt super eum caput et//consoláti sunt eum super omni malo, quod intúlerat Dóminus super eum; et//dedérunt ei unusquísque argénteum unum et ináurem áuream unam.///[12]//Dóminus autem benedíxit novíssimis Iob magis quam princípio eius; et//facta sunt ei quattuórdecim mília óvium et sex mília camelórum et mille iuga//boum et mille ásinæ.//[13]//Et fuérunt ei septem fílii et tres fíliæ;//[14]//et vocávit nomen//uníus Colúmbam et nomen secúndæ Cássiam et nomen tértiæ Cornustíbii.//[15]//Non//sunt autem invéntæ mulíeres speciósæ sicut fíliæ Iob in univérsa terra; dedítque//eis pater suus hereditátem inter fratres eárum.//[16]//Vixit autem Iob post hæc centum//quadragínta annis et vidit fílios suos et fílios filiórum suórum usque ad quartam//generatiónem; et mórtuus est senex et plenus diérum.
RESPONSORIUM
(Cf. Iob 42, 7. 8)
℟.//Dixit Dóminus ad Eliphaz: Tu et amíci tui non estis locúti coram me//rectum sicut servus meus Iob;
*//Ipse orábit pro vobis.
℣.//Fáciem eius suscípiam, ut non vobis imputétur stultítia vestra.
*//Ipse orábit//pro vobis.
LECTIO ALTERA
Ex Expositióne sancti Thomæ de Aquíno presbýteri in Ioánnem
(Cap. 14, lect. 2)
Via perveniendi ad veram vitam
Via est ipse Christus, et ídeo dicit://*Ego sum via.//Quod quidem satis habet//ratiónem, nam//*per ipsum accéssum habémus ad Patrem.///Sed quia ista via non est distans a término, sed coniúncta, addit://*Véritas et//*vita;//et sic ipse simul est via et términus. Via quidem secúndum humanitátem,//términus secúndum divinitátem. Sic ergo secúndum quod homo, dicit://*Ego sum//*via;//secúndum quod Deus, addit://*Véritas et vita.//Per quæ duo términus huius viæ//conveniénter designátur.///Nam términus huius viæ finis est desidérii humáni, homo autem duo//præcípue desíderat: primo quidem veritátis cognitiónem, quæ est sibi própria;//secúndo sui esse continuatiónem, quod est commúne ómnibus rebus. Christus//autem est via perveniéndi ad veritátis cognitiónem, cum tamen ipse sit véritas://*Deduc me, Dómine, in veritáte, et ingrédiar in via tua.//Christus étiam est via//perveniéndi ad vitam, cum tamen ipse sit vita://*Notas fecísti vias vitæ.///Et ídeo huius viæ términum per veritátem et vitam designávit; quæ duo supra//de Christo dicta sunt. Primo quidem quod ipse sit vita: unde//*in ipso vita erat;//deínde quod sit véritas, quia//*erat lux hóminum;//lux autem véritas est.///Si ergo quæras qua tránseas, áccipe Christum, quia ipse est via://*Hæc est via,//*ambuláte in ea.//Et Augustínus dicit://*Ambula per hóminem et pervénies ad Deum.//Mélius est enim in via claudicáre, quam præter viam fórtiter ambuláre. Nam qui//in via cláudicat, étiam si parum proficiscátur, appropínquat ad términum; qui//vero extra viam ámbulat, quanto fórtius currit, tanto magis a término elongátur.///Si vero quæras quo vadis, adhǽre Christo, quia ipse est véritas, ad quam//desiderámus perveníre://*Veritátem meditábitur guttur meum.//Si quæris quo//permáneas, adhǽre Christo, quia ipse est vita://*Qui me invéniet, invéniet vitam, et//*háuriet salútem a Dómino.///Adhǽre ergo Christo, si vis esse secúrus: non enim póteris deviáre, quia ipse//est via. Unde qui ei adhǽrent, non ámbulant in ínvio, sed per viam rectam. Item//non potest décipi, quia ipse est véritas, et docet omnem veritátem; dicit enim://*In//*hoc natus sum et ad hoc veni, ut testimónium perhíbeam veritáti.//Item non potest//perturbári, quia ipse est vita et vitam dans, sicut dicit://*Ego veni ut vitam hábeant,//*et abundántius hábeant.
RESPONSORIUM
(Iob 42, 10 b. 11 ab. 12 a; 1 Cor 10, 13 b)
℟.//Addidit Dóminus ómnia quæcúmque fúerant Iob duplícia et fratres sui//consoláti sunt eum;
*//Dóminus autem benedíxit novíssimis Iob, magis quam//princípio eius.
℣.//Fidélis Deus est, qui non patiétur vos tentári super id, quod potéstis, sed//fáciet cum tentatióne étiam provéntum.
*//Dóminus autem benedíxit novíssimis//Iob, magis quam princípio eius.
Oratio
Deus, cuius providéntia in sui dispositióne non fállitur, te súpplices//exorámus, ut nóxia cuncta submóveas et ómnia nobis profutúra concédas. Per//Dóminum.
DOMINICA
Ad Officium lectionis
LECTIO PRIOR
De libro Ecclesiástici
46, 1-12
Laus Iosue et Chaleb
[1]//Fortis in bello Iesus fílius Nun, succéssor Móysi in prophétis, qui fuit//secúndum nomen suum//[2]//máximus in salútem electórum Dei, qui víndicet in//insurgéntes hostes, ut herédem fáciat Israel.//[3]//Quam glóriam adéptus est in//tolléndo manus suas et iactándo contra civitátem acínacem!//[4]//Quis ante illum//réstitit? Nam bella Dómini ipse perdúxit.//[5]//An non in manu eius impedítus est sol,//et una dies facta est quasi duo?//[6]//Invocávit Altíssimum poténtem in oppugnándo//inimícos úndique; et audívit illum magnus Dóminus in saxis grándinis virtútis//valde fortis.//[7]//Impetum fecit contra gentem hostílem et in descénsu pérdidit//contrários,//[8]//ut cognóscant gentes armatúram eius, quia contra Deum bellum//eórum est: étenim secútus est a tergo Poténtis.///[9]//Et in diébus Móysi misericórdiam fecit, ipse et Chaleb fílius Iephónne, stare//contra congregatiónem prohibére gentem a peccátis et perfríngere murmur//malítiæ.//[10]//Ideo et ipsi duo liberáti sunt a número sescentórum mílium péditum, ut//indúcerent illos in hereditátem, in terram, quæ manat lac et mel.//[11]//Et dedit//Dóminus ipsi Chaleb fortitúdinem, et usque in senectútem permánsit illi, ut//ascénderet in excélsum terræ locum; et semen ipsíus obtínuit hereditátem,//[12]//ut//vidérent omnes fílii Israel quia bonum est óbsequi Dómino.
RESPONSORIUM
(Eccli 46, 6. 4 a. 5 a)
℟.//Invocávit Altíssimum poténtem in oppugnándo inimícos úndique;
*//Et//audívit illum magnus Dóminus in saxis grándinis virtútis valde fortis.
℣.//Quis ante illum réstitit? an non in manu eius impedítus est sol?
*//Et audívit//illum magnus Dóminus in saxis grándinis virtútis valde fortis.
LECTIO ALTERA
Incipit Epístola sancti Ignátii Antiochéni epíscopi et mártyris ad Romános
(Inscriptio, 1, 1 — 2, 2: Funk 1, 213-215)
Nolo hominibus placere, sed Deo
Ignátius, qui et Theóphorus, Ecclésiæ misericórdiam consecútæ in//magnificéntia Patris altíssimi et Iesu Christi, Fílii eius únici: Ecclésiæ diléctæ et//illuminátæ voluntáte eius, qui vult ómnia, quæ sunt secúndum caritátem Iesu//Christi, Dei nostri; quæ étiam prǽsidet in loco regiónis Romanórum, digna Deo,//digna decóre, digna quæ beáta prædicétur, digna laude, digna quæ voti compos//fiat, digne casta et univérso caritátis cœtui prǽsidens, Christi legem habens,//Patris nómine insigníta, quam et salúto in nómine Iesu Christi, Fílii Patris; iis,//qui secúndum carnem et spíritum cuívis ipsíus præcépto sunt adunáti, grátia Dei//inseparabíliter repléti et ab omni aliéno colóre sunt expurgáti, plúrimam in Iesu//Christo, Deo nostro, et intaminátam opto salútem.///Cum précibus meis apud Dóminum impetrássem, ut Deo dignos vultus//vestros cérnerem, sicut étiam perseverávi peténdo, ut id accíperem; vinctus enim//in Christo Iesu vos salutáre spero, síquidem volúntas Dei sit, ut dignus hábear,//qui ad finem pervéniam. Recte enim dispósitum est princípium, si grátiam//cónsequar, ut sortem meam sine impediménto accípiam. Tímeo enim vestram//caritátem, ne ea mihi nóceat. Vobis enim fácile est, quod vultis fácere; mihi vero//diffícile est Deo potíri, si vos mihi non parcátis.///Nolo enim vos homínibus placére, sed Deo placére, quemádmodum et//placétis. Nec enim ego umquam tale tempus Deo potiéndi attíngam, nec vos, si//siluéritis, melióri óperi inscríbi potéritis. Si enim de me siluéritis, verbum Dei//fiam; si autem carnem meam amavéritis, rursus ero vox. Nolíte plus mihi//præbére, quam ut ímmoler Deo, dum adhuc altáre parátum est, ut in caritáte//chorus effécti canátis Patri in Christo Iesu, quod Deus epíscopum Sýriæ inveníri//dignátus est, ab oriénte in occidéntem eum arcéssens. Bonum est a mundo//occídere ad Deum, ut in ipso óriar.
RESPONSORIUM
(Phil 1, 21; Gal 6, 14)
℟.//Mihi vívere Christus est et mori lucrum.
*//Mihi absit gloriári nisi in cruce//Dómini nostri Iesu Christi.
℣.//Per quem mihi mundus crucifíxus est et ego mundo.
*//Mihi absit gloriári//nisi in cruce Dómini nostri Iesu Christi.
Oratio
Deus, a quo bona cuncta procédunt, tuis largíre supplícibus, ut cogitémus, te//inspiránte, quæ recta sunt et, te gubernánte, éadem faciámus. Per Dóminum.
FERIA II HEBDOMADÆ X
Ad Officium lectionis
LECTIO PRIOR
Incipit liber Iósue
1, 1-18
Iosue a Deo vocatus populum ad unitatem hortatur
[1]//Factum est, ut post mortem Móysi servi Dómini loquerétur Dóminus ad//Iósue fílium Nun minístrum Móysi et díceret ei://[2]//«Móyses servus meus mórtuus//est; nunc ígitur surge et transi Iordánem istum, tu et omnis pópulus iste in//terram, quam ego dabo fíliis Israel.//[3]//Omnem locum, quem calcáverit vestígium//pedis vestri, vobis trádidi, sicut locútus sum Móysi.//[4]//A desérto et Líbano isto//usque ad flúvium magnum Euphráten, omnis terra Hetthæórum usque ad mare//Magnum contra solis occásum erit términus vester.//[5]//Nullus tibi póterit resístere//cunctis diébus vitæ tuæ: sicut fui cum Móyse, ero et tecum; non dimíttam, nec//derelínquam te.///[6]//Confortáre et esto robústus; tu enim sorte dívides pópulo huic terram, pro//qua iurávi pátribus suis, ut tráderem eam illis.//[7]//Confortáre tantum et esto//robústus valde, ut custódias et fácias iuxta omnem legem, quam præcépit tibi//Móyses servus meus. Ne declínes ab ea ad déxteram vel ad sinístram, ut//prosperéris in ómnibus, ad quæcúmque perréxeris.//[8]//Non recédat hoc volúmen//legis de ore tuo, sed meditáberis in eo diébus ac nóctibus, ut custódias et fácias//iuxta ómnia, quæ scripta sunt in eo: tunc óptime díriges viam tuam et tunc//prosperáberis.//[9]//Nonne præcépi tibi: Confortáre et esto robústus, noli metúere et//noli timére, quóniam tecum est Dóminus Deus tuus in ómnibus, ad quæcúmque//perréxeris?».///[10]//Præcepítque Iósue præféctis pópuli dicens: «Transíte per médium castrórum//et imperáte pópulo ac dícite://[11]//Præparáte vobis cibária, quóniam post diem//tértium transíbitis Iordánem hunc et intrábitis ad possidéndam terram, quam//Dóminus Deus vester datúrus est vobis».///[12]//Rubenítis quoque et Gadítis et dimídiæ tríbui Manásse ait://[13]//«Mementóte//sermónis, quem præcépit vobis Móyses fámulus Dómini dicens: “Dóminus Deus//vester dedit vobis réquiem et terram hanc”.//[14]//Uxóres vestræ et fílii ac iuménta//manébunt in terra, quam trádidit vobis Móyses trans Iordánem; vos autem//transíbitis armáti ante fratres vestros, omnes viri fortes, et adiuvábitis eos,//[15]//donec det réquiem Dóminus frátribus vestris, sicut et vobis dedit, et possídeant//ipsi quoque terram, quam Dóminus Deus vester datúrus est eis. Et sic//revertémini in terram possessiónis vestræ et habitábitis in ea, quam vobis dedit//Móyses fámulus Dómini trans Iordánem contra solis ortum».///[16]//Responderúntque ad Iósue atque dixérunt: «Omnia, quæ præcepísti nobis,//faciémus et, quocúmque míseris, íbimus.//[17]//Sicut obœdívimus in cunctis Móysi,//ita obœdiémus et tibi; tantum sit Dóminus Deus tuus tecum, sicut fuit cum//Móyse.//[18]//Quicúmque contradíxerit ori tuo et non obœdíerit cunctis sermónibus,//quos præcéperis ei, moriátur; tu tantum confortáre et viríliter age».
RESPONSORIUM
(Cf. Ios 1, 5 b. 9; cf. Deut 31, 20 a)
℟.//Sicut fui cum Móyse, ero et tecum, dicit Dóminus;
*//Confortáre et esto//robústus; introdúces pópulum meum ad terram lacte et melle manántem.
℣.//Noli timére, quóniam tecum sum; ad quæcúmque perréxeris, non dimíttam//neque derelínquam te.
*//Confortáre et esto robústus; introdúces pópulum meum//ad terram lacte et melle manántem.
LECTIO ALTERA
De Epístola sancti Ignátii Antiochéni epíscopi et mártyris ad Romános
(3, 1 — 5, 3: Funk 1, 215-219)
Non solum dicar christianus, sed et inveniar
Néminem umquam fascinástis; álios docuístis. Ego vero illa quoque firma//esse volo, quæ docétis et præcípitis. Vires tantum mihi et intérnas et extérnas//pétite, ut non solum loquar, sed et velim; ut non solum dicar christiánus, sed et//invéniar. Si enim invéntus fúero, étiam dici pótero christiánus, et tunc fidélis//esse valébo, cum mundo ámplius non apparébo. Nihil, quod appáret, bonum est.//Namque ipse Deus noster Iesus Christus, íterum in Patre exsístens, magis//manifestátur. Non suasiónis opus, sed magnitúdinis est christianísmus, quando//ódio habétur a mundo.///Ego ómnibus Ecclésiis scribo omnibúsque mando, quod lubens pro Deo//móriar, síquidem vos me non impediátis. Obsecro vos, ne intempestívam mihi//benevoléntiam exhibeátis. Sínite me ferárum cibum esse, per quas Deum//cónsequi licet. Fruméntum sum Dei et per ferárum dentes molar, ut purus panis//Christi invéniar.///Feris pótius blandímini, ut mihi sepúlcrum fiant nihílque mei córporis//relínquant, ne, postquam obdormíero, gravis alícui fiam. Tunc verus Christi//discípulus ero, cum neque corpus meum mundus vidébit. Christum pro me//supplicáte, ut per hæc instruménta Deo hóstia invéniar. Non ut Petrus et Paulus//vobis præcípio. Illi apóstoli, ego condemnátus; illi líberi, ego usque nunc servus.//Sed si pátiar, libértus fiam Iesu Christi et in ipso resúrgam liber. Nunc vinctus//disco nihil concupíscere.///A Sýria Romam usque cum béstiis pugno, terra maríque, noctu et intérdiu,//alligátus ad decem leopárdos, qui est manípulus mílitum; qui étiam benefício//accépto peióres sunt. Illórum autem iniúriis magis erúdior,//*sed propter hoc non//*iustificátus sum.//Utinam fruar béstiis mihi præparátis, quas et opto mihi velóces//inveníri; quibus et blándiar, ut cito me dévorent, non ut quosdam véritæ non//tetigérunt. Sin autem illæ repugnántes nolúerint, ego eas vi appéllam. Véniam//mihi date; quid mihi prosit, ego novi. Nunc incípio discípulus esse. Nulla res tam//eárum, quæ visíbiles sunt, quam eárum, quæ sub óculos non cadunt, ánimum//meum cápiat, ut Iesu Christo possim potíri. Ignis et crux et ferárum catérvæ,//laceratiónes, distractiónes, disiunctiónes óssium, concísio membrórum, totíus//córporis contusiónes, dira diáboli torménta in me véniant; solúmmodo ut Iesum//Christum cónsequar.
RESPONSORIUM
(Gal 2, 19. 20)
℟.//Legi mórtuus sum, ut Deo vivam; quod autem nunc vivo in carne, in fide//vivo Fílii Dei,
*//Qui diléxit me et trádidit seípsum pro me.
℣.//Christo confíxus sum cruci; vivo autem iam non ego, vivit vero in me//Christus.
*//Qui diléxit me et trádidit seípsum pro me.
Oratio
Deus, a quo bona cuncta procédunt, tuis largíre supplícibus, ut cogitémus, te//inspiránte, quæ recta sunt et, te gubernánte, éadem faciámus. Per Dóminum.
FERIA III HEBDOMADÆ X
Ad Officium lectionis
LECTIO PRIOR
De libro Iósue
2, 1-24
Fide Rahab meretrix excipit exploratores cum pace
In diébus illis://[1]//Misit ergo Iósue fílius Nun de Settim duos viros exploratóres//in abscóndito et dixit eis: «Ite et consideráte terram urbémque Iéricho». Qui//pergéntes ingréssi sunt domum mulíeris meretrícis nómine Rahab et quievérunt//ibi.//[2]//Nuntiatúmque est regi Iéricho et dictum: «Ecce viri ingréssi sunt huc per//noctem de fíliis Israel, ut explorárent terram».//[3]//Misítque rex Iéricho ad Rahab//dicens: «Educ viros, qui venérunt ad te et ingréssi sunt domum tuam;//exploratóres quippe sunt et omnem terram consideráre venérunt».//[4]//Tollénsque//múlier viros abscóndit et ait: «Fáteor, venérunt ad me, sed nesciébam unde//essent;//[5]//cumque porta clauderétur in ténebris, et illi páriter exiérunt, néscio quo//abiérunt. Persequímini cito et comprehendétis eos».//[6]//Ipsa autem fecit ascéndere//viros in solárium domus suæ operuítque eos lini stípula, quæ ibi erat.//[7]//Hi autem,//qui missi fúerant, secúti sunt eos per viam, quæ ducit ad vadum Iordánis; illísque//egréssis, statim porta clausa est.///[8]//Necdum obdormíerant qui latébant, et ecce múlier ascéndit ad eos et ait://[9]//«Novi quod tradíderit Dóminus vobis terram, et írruit in nos terror vester, et//elanguérunt omnes habitatóres terræ coram vobis.//[10]//Audívimus enim quod//siccáverit Dóminus aquas maris Rubri ad vestrum intróitum, quando egréssi estis//ex Ægýpto, et quæ fecéritis duóbus Amorræórum régibus, qui erant trans//Iordánem, Sehon et Og, quos interfecístis.//[11]//Et hæc audiéntes pertimúimus, et//elánguit cor nostrum, nec remánsit in nobis spíritus ad intróitum vestrum;//Dóminus enim Deus vester ipse est Deus in cælo sursum et in terra deórsum.//[12]//Nunc ergo iuráte mihi per Dóminum, ut, quómodo ego feci vobíscum//misericórdiam, ita et vos faciátis cum domo patris mei detísque mihi signum//verum,//[13]//ut salvétis patrem meum et matrem, fratres ac soróres meas et ómnia,//quæ eórum sunt et eruátis ánimas nostras de morte».//[14]//Qui respondérunt ei://«Anima nostra sit pro vobis in mortem, si tamen non prodíderis; cumque//tradíderit nobis Dóminus terram, faciémus in te misericórdiam et veritátem».//[15]//Demísit ergo eos per funem de fenéstra; domus enim eius hærébat muro, et in//muro habitábat.//[16]//Dixítque ad eos: «Ad montána pérgite, ne forte occúrrant vobis//prosecutóres, ibíque latéte diébus tribus, donec rédeant; et póstea íbitis per viam//vestram».///[17]//Qui dixérunt ad eam: «Innóxii érimus a iuraménto hoc, quo adiurásti nos,//[18]//si, ingrediéntibus nobis terram, signum fúerit funículus iste coccíneus, et//ligáveris eum in fenéstra, per quam nos demisísti et patrem tuum ac matrem//fratrésque et omnem cognatiónem tuam congregáveris in domum tuam.//[19]//Qui//óstium domus tuæ egréssus fúerit, sanguis ipsíus erit in caput eius, et nos érimus//innóxii; cunctórum autem sanguis, qui tecum fúerint in domo, redundábit in//caput nostrum, si eos áliquis tetígerit.//[20]//Quod si prodíderis hoc verbum, érimus//mundi ab hoc iuraménto, quo adiurásti nos».//[21]//Et illa respóndit: «Sicut locúti//estis, ita fiat». Dimitténsque eos, ut pérgerent, appéndit funículum coccíneum in//fenéstra.///[22]//Illi vero ambulántes pervenérunt ad montána et mansérunt ibi tres dies,//donec reverteréntur, qui fúerant persecúti; quæréntes enim per omnem viam non//repperérunt eos.//[23]//Duo viri revérsi sunt et descendérunt de monte et, transmísso//Iordáne, venérunt ad Iósue fílium Nun narraverúntque ei ómnia, quæ accíderant//sibi,//[24]//atque dixérunt: «Trádidit Dóminus in manus nostras omnem terram, et//timóre prostráti sunt cuncti habitatóres eius in conspéctu nostro».
RESPONSORIUM
(Iac 2, 24-26; Hebr 11, 31)
℟.//Ex opéribus iustificátur homo, et non ex fide tantum. Rahab nonne ex//opéribus iustificáta est, suscípiens núntios et ália via eíciens?
*//Sicut enim//corpus sine spíritu, ita et fides sine opéribus mórtua est.
℣.//Fide Rahab méretrix non périit cum incrédulis, quia excéperat exploratóres//cum pace.
*//Sicut enim corpus sine spíritu, ita et fides sine opéribus mórtua est.
LECTIO ALTERA
De Epístola sancti Ignátii Antiochéni epíscopi et mártyris ad Romános
(6, 1 — 9, 3: Funk 1, 219-223)
Amor meus crucifixus est
Nihil mihi próderunt mundi voluptátes neque huius sǽculi regna. Præstat//mihi in Christo Iesu mori, quam fínibus terræ imperáre. Illum quæro, qui pro//nobis mórtuus est; illum volo, qui propter nos resurréxit. Partus mihi instat.//Ignóscite mihi, fratres! Ne me vívere impediátis, ne velítis me mori, me, Dei//esse cupiéntem, mundo ne tradátis neque per matériam me seducátis; sínite me//purum lumen percípere; ubi illuc advénero, homo ero. Concédite mihi//imitatórem esse passiónis Dei mei. Si quis illum in seípso habet, intéllegat quid//velim, et commisereátur mei, sciens quæ me coárctent.///Princeps huius sǽculi rápere me vult meámque erga Deum voluntátem//corrúmpere. Nemo ergo vestrum, qui adéstis, illum ádiuvet; mei pótius, id est//Dei, efficiámini. Ne loquámini Iesum Christum, dum mundum concupíscitis.//Invídia in vobis ne hábitet. Neque si ego præsens vos orárem, credátis mihi; his//pótius, quæ vobis scribo, credátis. Vivens enim scribo vobis, mori desíderans.//Amor meus crucifíxus est, nec est in me ignis matériæ amans; sed aqua vivens et//loquens in me est, mihi intérius dicens: «Veni ad Patrem». Non deléctor aliménto//corruptíbili neque voluptátibus huius mundi. Panem Dei volo, qui est caro Iesu//Christi, qui ex sémine David factus est, et potum volo sánguinem ipsíus, qui est//cáritas incorruptíbilis.///Nolo ámplius secúndum hómines vívere. Id autem fiet, si vos voluéritis.//Velítis precor, ut et vos benevoléntiam inveniátis. Paucis lítteris peto a vobis://crédite mihi. Iesus Christus vobis hæc patefáciet, quod vera loquor; ipse os verax//in quo Pater vere locútus est. Pétite pro me, ut cónsequar. Non secúndum//carnem, sed secúndum mentem Dei vobis scripsi. Si pátiar, bene mihi voluístis;//sin reíciar, odístis.///Mémores estóte in précibus vestris ecclésiæ Sýriæ, quæ mei loco Deo//pastóre útitur. Solus Iesus Christus illam vice epíscopi reget atque vestra cáritas.//Ego autem erubésco ex eórum número dici; non enim sum dignus, útpote qui sim//últimus eórum et abortívus. Verum misericórdiam consecútus sum, ut essem//áliquis, si Deum cónsequar. Salútat vos meus spíritus et cáritas Ecclesiárum, quæ//me excepérunt in nómine Iesu Christi, non ut transeúntem. Etenim Ecclésiæ,//quæ nihil ad me pertinébant in via, quæ secúndum carnem est, ad me in síngulas//civitátes præcurrébant.
RESPONSORIUM
(Col 1, 24. 29)
℟.//Gáudeo in passiónibus,
*//Et adímpleo ea quæ desunt passiónum Christi, in//carne mea pro córpore eius, quod est ecclésia.
℣.//Labóro certándo secúndum operatiónem Christi, quæ operátur in me in//virtúte.
*//Et adímpleo ea quæ desunt passiónum Christi, in carne mea pro//córpore eius, quod est ecclésia.
Oratio
Deus, a quo bona cuncta procédunt, tuis largíre supplícibus, ut cogitémus, te//inspiránte, quæ recta sunt et, te gubernánte, éadem faciámus. Per Dóminum.
FERIA IV HEBDOMADÆ X
Ad Officium lectionis
LECTIO PRIOR
De libro Iósue
3, 1-17; 4, 14-19; 5, 10-12
Populus transit per Iordanem et celebrat Pascha
In diébus illis://[3,1]//Iósue de nocte consúrgens movit castra. Egredientésque de//Settim venérunt ad Iordánem, ipse et omnes fílii Israel; et moráti sunt ibi,//ántequam transírent.//[2]//Tribus diébus evolútis, transiérunt præfécti per castrórum//médium//[3]//et præcepérunt pópulo: «Quando vidéritis arcam fœderis Dómini Dei//vestri et sacerdótes stirpis levíticæ portántes eam, vos quoque consúrgite et//sequímini eam//[4]//—sitque inter vos et arcam spátium cubitórum duum fere//mílium, et cavéte, ne appropinquétis ad eam— ut sciátis per quam viam//ingrediámini, quia prius non ambulástis per eam».//[5]//Dixítque Iósue ad pópulum://«Sanctificámini; cras enim fáciet Dóminus inter vos mirabília».//[6]//Et ait ad//sacerdótes: «Tóllite arcam fœderis et præcédite pópulum». Qui tulérunt et//ambulavérunt ante eos.///[7]//Dixítque Dóminus ad Iósue: «Hódie incípiam exaltáre te coram omni Israel,//ut sciant quod, sicut cum Móyse fui, ita et tecum sim.//[8]//Tu autem prǽcipe//sacerdótibus, qui portant arcam fœderis, et dic eis: Cum venéritis ad oram aquæ//Iordánis, state in Iordáne».//[9]//Dixítque Iósue ad fílios Israel: «Accédite huc et//audíte verba Dómini Dei vestri».//[10]//Et rursum: «In hoc, inquit, sciétis quod Deus//vivens in médio vestri est et dispérdet in conspéctu vestro Chananǽum et//Hetthǽum, Hevǽum et Pherezǽum, Gergesǽum quoque et Amorrǽum et//Iebusǽum.//[11]//Ecce arca fœderis Dómini omnis terræ antecédet vos per Iordánem.//[12]//Paráte duódecim viros de tríbubus Israel, síngulos per síngulas tribus;//[13]//et cum//posúerint vestígia pedum suórum sacerdótes, qui portant arcam Dómini Dei//univérsæ terræ, in aquis Iordánis, aquæ, quæ inferióres sunt, decúrrent, quæ//autem désuper véniunt, in una mole consístent».///[14]//Igitur egréssus est pópulus de tabernáculis suis, ut transíret Iordánem; et//sacerdótes, qui portábant arcam fœderis, pergébant ante eum.//[15]//Venerúntque//usque ad Iordánem et, pédibus eórum in ora aquæ tinctis — Iordánis autem//omnes ripas álvei sui toto témpore messis impléverat —//[16]//stetérunt aquæ désuper//descendéntes in loco uno instar molis procul valde apud urbem, quæ vocátur//Adam, ex látere Sarthan; quæ autem inferióres erant, in mare Arabæ, quod est//mare Salsíssimum, descendérunt, úsquequo omníno defícerent.//[17]//Pópulus autem//incedébat contra Iéricho, et sacerdótes, qui portábant arcam fœderis Dómini,//stabant super siccam humum in médio Iordánis fírmiter, donec omnis Israel//compléret per aréntem álveum tránsitum Iordánis.///[4,14]//In illo die magnificávit Dóminus Iósue coram omni Israel, ut timérent eum,//sicut timúerant Móysen, ómnibus diébus vitæ suæ.//[15]//Dixítque ad eum://[16]//«Prǽcipe//sacerdótibus, qui portant arcam testimónii, ut ascéndant de Iordáne».//[17]//Qui//præcépit eis dicens: «Ascéndite de Iordáne».//[18]//Cumque ascendíssent portántes//arcam fœderis Dómini et siccam humum calcáre cœpíssent, revérsæ sunt aquæ in//álveum suum et fluébant sicut ante super omnes ripas suas.///[19]//Pópulus autem ascéndit de Iordáne décimo die mensis primi, et castrametáti//sunt in Gálgalis, in término orientáli Iéricho.///[5,10]//Manserúntque fílii Israel in Gálgalis et fecérunt Pascha quarta décima die//mensis ad vésperum in campéstribus Iéricho;//[11]//et comedérunt de frúgibus terræ a//die áltero, ázymos panes et poléntam hoc ipso die.//[12]//Defecítque manna a die//sequénti, postquam comedérunt de frúgibus terræ, nec usi sunt ultra cibo illo fílii//Israel, sed comedérunt de frúgibus terræ Chánaan in anno illo.
RESPONSORIUM
(Ios 4, 22-25; Ps 113 A (114), 5)
℟.//Transívit Israel Iordánem, siccánte Deo aquas eius, sicut fécerat prius in//mari Rubro,
*//Ut cognóscant omnes terrárum pópuli fortíssimam Dómini//manum.
℣.//Quid est tibi, mare, quod fugísti? et tu, Iordánis, quia convérsus es//retrórsum?
*//Ut cognóscant omnes terrárum pópuli fortíssimam Dómini manum.
LECTIO ALTERA
Ex Homilíis Orígenis presbýteri in librum Iesu Nave
(Hom. 4, 1: PG 12, 842-843)
De transitu Iordanis
In Iordáne arca testaménti dux erat pópulo Dei. Consístit ordo sacerdotális et//levíticus, et aquæ velut reveréntiam quandam Dei minístris deferéntes, cursum//suum refrénant et coacervántur in cúmulum, iter Dei pópulo innóxium//concedéntes. Et ne miréris cum hæc gesta tibi erga priórem pópulum referúntur,//tibi, christiáne, qui per baptísmi sacraméntum Iordánis fluénta digréssus es,//divínus sermo maióra multo et celsióra promíttit, iter tibi per áera ipsum et//tránsitum pollicétur.///Audi étenim Paulum dicéntem de iustis://*Rapiémur,//inquit,//*in núbibus óbviam//*Christo in áera, et ita semper cum Dómino érimus.//Nihil omníno est quod//métuat iustus, omnis ei creatúra famulátur.///Audi dénique quómodo étiam per prophétam promíttit ei Deus dicens://*Si//*tránseas per ignem, flamma non adúret te, quóniam ego Dóminus Deus tuus.//Omnis ígitur locus súscipit iustum, et omnis creatúra éxhibet débitum//famulátum. Et ne exístimes quod hæc in prióribus quidem gesta sunt, in te vero//qui nunc audítor horum es nihil tale gerátur: ómnia compléntur in te secúndum//mýsticam ratiónem. Etenim tu, qui nuper idololatríæ ténebris derelíctis, cupis ad//audiéntiam divínæ legis accédere, nunc primum Ægýptum derelínquis.///Cum catechumenórum aggregátus es número et præcéptis ecclesiásticis//parére cœpísti, digréssus es mare Rubrum, et in desérti statiónibus pósitus, ad//audiéndam Dei legem et intuéndum Móysis vultum per glóriam Dómini//revelátum cotídie vacas. Si vero ad mýsticum baptísmi véneris fontem et//consisténte sacerdotáli et levítico órdine initiátus fúeris venerándis illis//magnificísque sacraméntis, quæ norunt illi quos nosse fas est, tunc étiam//sacerdótum ministériis Iordáne digrésso terram repromissiónis intrábis, in qua te//post Móysen súscipit Iesus et ipse tibi effícitur novi itíneris dux.///Tu vero tantárum ac tálium virtútum Dei memor, quod tibi mare divísum est,//et quod aqua flúminis stetit, convérsus ad ea dices://*Quid tibi est, mare, quod//*fugísti? et tu Iordánis, quia convérsus es retrórsum? Montes, quid exsultástis//*sicut aríetes, et colles sicut agni óvium?//Sed respondébit sermo divínus et dicet://*A fácie Dómini commóta est terra, a fácie Dei Iacob, qui convértit petram in//*stagnum aquæ et rupem in fontes aquárum.
RESPONSORIUM
(Sap 17, 1 a; 19, 22 a; Ps 76 (77), 20 a)
℟.//Magna sunt iudícia tua, Dómine, et inenarrabília;
*//Magnificásti pópulum//tuum et honorásti.
℣.//In mari via tua et sémitæ tuæ in aquis multis.
*//Magnificásti pópulum//tuum et honorásti.
Oratio
Deus, a quo bona cuncta procédunt, tuis largíre supplícibus, ut cogitémus, te//inspiránte, quæ recta sunt et, te gubernánte, éadem faciámus. Per Dóminum.
FERIA V HEBDOMADÆ X
Ad Officium lectionis
LECTIO PRIOR
De libro Iósue
5, 13 — 6, 21
Urbs fortissima inimicorum vastatur
In diébus illis://[5,13]//Cum esset Iósue in agro urbis Iéricho, levávit óculos et vidit//virum stantem contra se et evaginátum tenéntem gládium; perrexítque ad eum et//ait: «Noster es an adversariórum?».//[14]//Qui respóndit: «Nequáquam, sed sum//princeps exércitus Dómini et nunc veni».//[15]//Cécidit Iósue pronus in terram et//adórans ait: «Quid Dóminus meus lóquitur ad servum suum?».//[16]//Et dixit princeps//exércitus Dómini ad Iósue: «Solve calceaméntum de pédibus tuis: locus enim, in//quo stas, sanctus est». Fecítque Iósue, ut sibi fúerat imperátum.///[6,1]//Iéricho autem erat muníta et clausa coram fíliis Israel, et nullus égredi//audébat aut íngredi.///[2]//Dixítque Dóminus ad Iósue: «Ecce dedi in manu tua Iéricho et regem eius//omnésque fortes viros.//[3]//Circuíte urbem cuncti bellatóres semel per diem: sic//faciétis sex diébus.//[4]//Septem sacerdótes portábunt septem búcinas, córnua//aríetum ante arcam fœderis. Die autem séptimo sépties circuíbitis civitátem, et//sacerdótes clangent búcinis.//[5]//Cumque insonúerit vox tubæ lóngior et in áuribus//vestris increpúerit, conclamábit omnis pópulus vociferatióne máxima, et muri//fúnditus córruent civitátis; ingredientúrque sínguli per locum, contra quem//stéterint».///[6]//Vocávit ergo Iósue fílius Nun sacerdótes et dixit ad eos: «Tóllite arcam//fœderis, et septem álii sacerdótes tollant septem búcinas et incédant ante arcam//Dómini».//[7]//Ad pópulum quoque ait: «Vádite et circuíte civitátem, et viri armáti//præcédant arcam Dómini».///[8]//Cumque Iósue verba finísset, septem sacerdótes septem búcinis clangébant//ante arcam fœderis Dómini,//[9]//omnísque armátus exércitus præcedébat sacerdótes//clangéntes, réliquum vulgus arcam sequebátur, ac búcinis ómnia concrepábant.//[10]//Præcéperat autem Iósue pópulo dicens: «Non clamábitis, nec audiétur vox//vestra neque ullus sermo ex ore vestro egrediétur, donec véniat dies, in quo//dicam vobis: Clamáte et vociferámini».//[11]//Circuívit ergo arca Dómini civitátem//per diem, et revérsi in castra pernoctavérunt ibi.///[12]//Igitur, Iósue de nocte consurgénte, tulérunt sacerdótes arcam Dómini,//[13]//et//septem ex eis septem búcinas, córnua aríetum, præcedebántque arcam Dómini//ambulántes atque clangéntes, et armátus pópulus ibat ante eos; vulgus autem//réliquum sequebátur arcam, búcinis personántibus.//[14]//Circuierúntque civitátem//secúndo die semel et revérsi sunt in castra; sic fecérunt sex diébus.///[15]//Die autem séptimo, dilúculo consurgéntes circuiérunt urbem eódem modo//sépties; in illo die tantum circuiérunt urbem sépties.//[16]//Cumque séptimo circúitu//clángerent búcinis sacerdótes, dixit Iósue ad pópulum: «Vociferámini! Trádidit//enim vobis Dóminus civitátem.//[17]//Sitque cívitas anáthema, ipsa et ómnia, quæ in//ea sunt, Dómino; sola Rahab méretrix vivat cum univérsis, qui cum ea in domo//sunt: abscóndit enim núntios, quos diréximus.//[18]//Vos autem cavéte, ne de//anathémate quíppiam auferátis et sitis prævaricatiónis rei, et ómnia castra Israel//anáthema sint atque turbéntur.//[19]//Quidquid auri et argénti fúerit et vasórum//æneórum ac ferri, Dómino consecrétur repósitum in thesáuris eius».///[20]//Igitur, omni vociferánte pópulo et clangéntibus tubis, postquam in aures//multitúdinis vox sonitúsque incrépuit, muri ílico corruérunt; et ascéndit//unusquísque per locum, qui contra se erat, ceperúntque civitátem.//[21]//Et//interfecérunt ómnia, quæ erant in ea, a viro usque ad mulíerem, ab infánte usque//ad senem; boves quoque et oves et ásinos in ore gládii percussérunt.
RESPONSORIUM
(Cf. Is 25, 1 ab. 2 ad; Hebr 11, 30)
℟.//Dómine Deus meus es tu; exaltábo te, confitébor nómini tuo;
*//Quia//posuísti civitátem in túmulum et in sempitérnum non reædificábitur.
℣.//Fide muri Iéricho ruérunt circúiti diébus septem.
*//Quia posuísti civitátem//in túmulum et in sempitérnum non reædificábitur.
LECTIO ALTERA
Ex Homilíis Orígenis presbýteri in librum Iesu Nave
(Hom. 6, 4: PG 12, 855-856)
De expugnatione Iericho
Circúmdatur Iéricho, expugnári eam necésse est. Quómodo ergo expugnátur//Iéricho? Gládius non edúcitur advérsus eam, áries non dirígitur, nec tela//vibrántur, tubæ solúmmodo sacerdotáles adhibéntur, et his Iéricho muri//subruúntur.///In figúra enim mundi poni Iéricho in Scriptúris frequénter invenímus. Nam et//in Evangélio quod dícitur homo de Ierúsalem in Iéricho descendísse et in//latrónes incurrísse, forma sine dúbio erat illíus Adæ, qui de paradíso in huius//mundi exsílium trusus est. Sed et cæci qui erant in Iéricho, ad quos venit Iesus ut//fáceret eos vidére, formam gerébant eórum qui in hoc mundo cæcitáte//ignorántiæ premebántur, ad quos venit Fílius Dei. Hæc ergo Iéricho, id est//mundus hic casúrus est. Consummátio étenim sǽculi iam dudum sanctis//volumínibus pervulgáta est.///Quómodo ergo ei consummátio dábitur? quibus órganis?//*Vócibus,//inquit,//*tubárum.//Quarum tubárum? Paulus tibi secréti huius prodat arcánum. Audi ipse//quid dicat://*Canet,//inquit,//*tuba, et mórtui qui in Christo sunt, resúrgent//*incorrúpti, et ipse Dóminus in iussu, in voce archángeli, et in tuba Dei descéndet//*de cælo.//Tunc ergo Iesus Dóminus noster cum tubis vincet Iéricho et prostérnet//eam, ita ut ex ea méretrix sola salvétur et omnis domus eius.//*Véniet,//inquit,//Dóminus noster Iesus, et in tubárum voce véniet.///Salvet autem hanc solam quæ exploratóres eius suscépit, quæ Apóstolos eius//in fide et obœdiéntia recéptos in superióribus collocávit, et adiúngat et sóciet//meretrícem hanc cum domo Israel. Sed iam non repetámus, nec reputémus ei//véterem culpam. Aliquándo méretrix fuit, nunc autem uni viro casto virgo casta//copuláta est Christo. Audi Apóstolum dicéntem de ea://*Státui autem hoc ipsum,//*uni viro vírginem castam vos exhibére Christo.//Ex ipsa erat et ille ipse qui//dicébat://*Fúimus enim et nos aliquándo insipiéntes, incréduli, errántes, serviéntes//*desidériis et voluptátibus váriis.///Vis adhuc copiósius díscere, quómodo méretrix iam non sit méretrix? Audi//adhuc Paulum dicéntem://*Et hæc quidem fuístis, sed ablúti estis, sed sanctificáti//*estis in nómine Dómini nostri Iesu Christi et in Spíritu Dei nostri.//Ut enim//posset evádere, ne cum Iéricho interíret, validíssimum ab exploratóribus signum//salútis accépit, spartum coccíneum. Per Christi étenim sánguinem Ecclésia hæc//univérsa salvátur, in ipso Iesu Christo Dómino nostro, cui est glória et impérium//in sǽcula sæculórum. Amen.
RESPONSORIUM
(Is 49, 22 bc. 26 cd; Io 8, 28 a)
℟.//Ecce levábo ad gentes manum meam et ad pópulos exaltábo signum//meum.
*//Et sciet omnis caro, quia ego Dóminus salvátor tuus et redémptor tuus//Fortis Iacob.
℣.//Cum exaltavéritis Fílium hóminis, tunc cognoscétis quia ego sum.
*//Et//sciet omnis caro, quia ego Dóminus salvátor tuus et redémptor tuus Fortis Iacob.
Oratio
Deus, a quo bona cuncta procédunt, tuis largíre supplícibus, ut cogitémus, te//inspiránte, quæ recta sunt et, te gubernánte, éadem faciámus. Per Dóminum.
FERIA VI HEBDOMADÆ X
Ad Officium lectionis
LECTIO PRIOR
De libro Iósue
10, 1-14; 11, 15-17
Populus Dei possidet terram
[10,1]//Cum audísset Adonísedec rex Ierúsalem, quod cepísset Iósue Hai et//subvertísset eam — sicut enim fécerat Iéricho et regi eius, sic fecit Hai et regi//illíus — et quod pacem fecíssent Gabaonítæ cum Israel et essent in médio//eórum,//[2]//timuérunt valde. Urbs enim magna erat Gábaon, sicut una regálium//civitátum, et maior óppido Hai, omnésque viri eius bellatóres fortíssimi.//[3]//Misit//ergo Adonísedec rex Ierúsalem ad Oham regem Hebron et ad Pharam regem//Iérimoth, ad Iaphía quoque regem Lachis et ad Dabir regem Eglon dicens://[4]//«Ascéndite ad me et ferte præsídium, ut expugnémus Gábaon, quia fecit pacem//cum Iósue et fíliis Israel».//[5]//Congregáti ígitur ascendérunt quinque reges//Amorræórum, rex Ierúsalem, rex Hebron, rex Iérimoth, rex Lachis, rex Eglon//simul cum exercítibus suis; et castrametáti sunt circa Gábaon oppugnántes eam.///[6]//Habitatóres autem Gábaon misérunt ad Iósue, qui tunc morabátur in castris//apud Gálgalam, et dixérunt ei: «Ne rétrahas manus tuas ab auxílio servórum//tuórum! Ascénde cito et líbera nos ferque præsídium: convenérunt enim//advérsum nos omnes reges Amorræórum, qui hábitant in montánis».//[7]//Ascendítque Iósue de Gálgalis, et omnis exércitus bellatórum cum eo, viri//fortíssimi.//[8]//Dixítque Dóminus ad Iósue: «Ne tímeas eos! In manus enim tuas//trádidi illos; nullus tibi ex eis resístere póterit».//[9]//Irruit ítaque Iósue super eos//repénte tota ascéndens nocte de Gálgalis,//[10]//et conturbávit eos Dóminus a fácie//Israel; contrivítque plaga magna in Gábaon ac persecútus est per viam ascénsus//Béthoron et percússit usque Azéca et Macéda.//[11]//Cumque fúgerent fílios Israel et//essent in descénsu Béthoron, Dóminus misit super eos lápides magnos de cælo//usque Azéca, et mórtui sunt multo plures lapídibus grándinis, quam quos gládio//percússerant fílii Israel.///[12]//Tunc locútus est Iósue Dómino in die, qua trádidit Amorrǽum in conspéctu//filiórum Israel, dixítque coram Israel://«Sol, in Gábaon ne moveáris,//et, luna, in valle Aialon».//[13]//Steterúntque sol et luna,//donec ulciscerétur se gens de inimícis suis.///Nonne scriptum est hoc in libro Iusti? Stetit ítaque sol in médio cæli et non//festinávit occúmbere spátio uníus fere diéi.//[14]//Non fuit ántea et póstea sicut dies//illa, obœdiénte Dómino voci hóminis, quia Dóminus pugnávit pro Israel.///[11,15]//Sicut præcéperat Dóminus Móysi servo suo, ita præcépit Móyses Iósue, et//ille univérsa complévit; non prætériit de univérsis mandátis ne unum quidem//verbum, quod iússerat Dóminus Móysi.///[16]//Cepit ítaque Iósue omnem terram hanc, montánam et Nageb terrámque//Gosen et Séphelam et Arabam montémque Israel et campéstria eius,//[17]//a monte//Calvo, qui ascéndit Seir, usque Baálgad in planítie Líbani subter montem//Hermon; omnes reges eórum cepit, percússit et occídit.
RESPONSORIUM
(Ez 34, 13. 15)
℟.//Congregábo oves de terris et indúcam eas in terram suam;
*//Et pascam eas//in móntibus Israel, in rivis et in cunctis sédibus terræ.
℣.//Ego pascam oves meas et ego eas accubáre fáciam.
*//Et pascam eas in//móntibus Israel, in rivis et in cunctis sédibus terræ.
LECTIO ALTERA
Ex Explanatiónibus Psalmórum sancti Ambrósii epíscopi
(Ps 1, 4. 7-8: CSEL 64, 4-7)
Dulcis psalmorum liber
Licet omnis Scriptúra divína Dei grátiam spiret, præcípue tamen dulcis//psalmórum liber; quandóquidem ipse Móyses qui plano gesta maiórum sermóne//descrípsit, ubi tamen per mare Rubrum pópulum patrum memorábili admiratióne//transdúxit, demérsum aspíciens regem Pharaónem cum suis cópiis, in maióra//ingénium attóllens suum (quia maióra víribus suis fúerat assecútus), cánticum//Dómino cécinit triumphále. María quoque týmpanum sumens, céteras hortabátur//dicens://*Cantémus Dómino, glorióse enim honorificátus est; equum et//*ascensórem proiécit in mare.///História ínstruit, lex docet, prophetía annúntiat, corréptio castígat, morálitas//suádet: in libro psalmórum proféctus est ómnium et medicína quædam salútis//humánæ. Quicúmque légerit, habet quo própriæ vúlnera passiónis speciáli possit//curáre remédio. Quicúmque cérnere volúerit, tamquam in commúni animárum//gymnásio et quodam stádio virtútum divérsa génera certáminum repériens//præparáta, id sibi éligat, cui se intéllegit aptiórem, quo facílius pervéniat ad//corónam.///Si quis gesta studet recensére maiórum atque imitári velit, intra unum//psalmum totam patérnæ históriæ sériem áccipit comprehénsam; ut thesáurum//memóriæ compéndio lectiónis acquírat. Si quis vim legis explórat, quæ tota in//vínculo caritátis est (//*qui enim díligit próximum, legem implévit//), in psalmis legat//quanto dilectiónis afféctu pro totíus plebis oppróbrio repelléndo, perículis se//grávibus solus obiécerit; in quo non ímparem caritátis glóriam triúmpho virtútis//agnóscet.///De virtúte autem prophetíæ quid loquar? Quod álii annuntiavérunt per//ænígmata, huic soli palam atque apérte vidétur esse promíssum, ut Dóminus//Iesus ex eius sémine nascerétur, sicut dixit ad eum Dóminus://*De fructu ventris//*tui ponam super sedem tuam.//In psalmis ítaque nobis non solum náscitur Iesus;//sed étiam salutárem illam súscipit córporis passiónem, quiéscit, resúrgit, ascéndit//ad cælum, sedet ad déxteram Patris. Id quod nemo præsúmpserit hóminum//dícere, hoc solus hic Prophéta annuntiávit, póstea ipse Dóminus in Evangélio//prædicávit.
RESPONSORIUM
(Ps 56 (57), 8-9)
℟.//Parátum cor meum, Deus, parátum cor meum,
*//Cantábo et psalmum//dicam Dómino.
℣.//Exsúrge, glória mea, exsúrge, psaltérium et cíthara, excitábo auróram.
*//Cantábo et psalmum dicam Dómino.
Oratio
Deus, a quo bona cuncta procédunt, tuis largíre supplícibus, ut cogitémus, te//inspiránte, quæ recta sunt et, te gubernánte, éadem faciámus. Per Dóminum.
SABBATO HEBDOMADÆ X
Ad Officium lectionis
LECTIO PRIOR
De libro Iósue
24, 1-7. 13-28
Fœdus renovatur in terra promissionis
In diébus illis://[1]//Congregávit Iósue omnes tribus Israel in Sichem et vocávit//maióres natu ac príncipes et iúdices et præféctos, steterúntque in conspéctu Dei;//[2]//et ad totum pópulum sic locútus est:///«Hæc dicit Dóminus, Deus Israel: Trans flúvium habitavérunt patres vestri//ab inítio, Thare pater Abraham et Nachor servierúntque diis aliénis.//[3]//Tuli ergo//patrem vestrum Abraham de Mesopotámiæ fínibus et addúxi eum per totam//terram Chánaan multiplicavíque semen eius.//[4]//Et dedi ei Isaac illíque rursum dedi//Iacob et Esau; e quibus Esau dedi montem Seir ad possidéndum, Iacob vero et//fílii eius descendérunt in Ægýptum.//[5]//Misíque Móysen et Aaron et percússi//Ægýptum signis, quæ feci in médio eius, et póstea edúxi vos.//[6]//Eduxíque patres//vestros de Ægýpto, et venístis ad mare. Persecutíque sunt Ægýptii patres vestros,//cum cúrribus et equitátu, usque ad mare Rubrum.//[7]//Clamavérunt autem ad//Dóminum, qui pósuit ténebras inter vos et Ægýptios et addúxit super eos mare et//opéruit illos. Vidérunt óculi vestri, quæ in Ægýpto fécerim; et habitástis in//solitúdine multo témpore.///[13]//Dedíque vobis terram, de qua non laborástis, et urbes, quas non ædificástis,//et habitátis in eis, víneas et olivéta, quæ non plantástis, et manducátis ex eis.//[14]//Nunc ergo timéte Dóminum et servíte ei perfécto corde atque veríssimo; et//auférte deos, quibus serviérunt patres vestri in Mesopotámia et in Ægýpto, ac//servíte Dómino.//[15]//Sin autem malum vobis vidétur, ut Dómino serviátis, elígite//vobis hódie, cui servíre vultis, utrum diis, quibus serviérunt patres vestri in//Mesopotámia, an diis Amorræórum, in quorum terra habitátis: ego autem et//domus mea serviémus Dómino».///[16]//Respondítque pópulus et ait: «Absit a nobis, ut relinquámus Dóminum et//serviámus diis aliénis.//[17]//Dóminus Deus noster ipse edúxit nos et patres nostros de//terra Ægýpti, de domo servitútis; fecítque vidéntibus nobis signa ingéntia et//custodívit nos in omni via, per quam ambulávimus, et in cunctis pópulis, per//quos transívimus;//[18]//et eiécit univérsas gentes, Amorrǽum habitatórem terræ,//quam nos intrávimus. Serviémus ígitur étiam nos Dómino, quia ipse est Deus//noster».///[19]//Dixítque Iósue ad pópulum: «Non potéritis servíre Dómino. Deus enim//sanctus et Deus æmulátor est nec ignóscet sceléribus vestris atque peccátis.//[20]//Si//dimiséritis Dóminum et serviéritis diis aliénis, convértet se et afflíget vos atque//subvértet, postquam vobis præstíterit bona».//[21]//Dixítque pópulus ad Iósue://«Nequáquam, sed Dómino serviémus».//[22]//Et Iósue ad pópulum: «Testes, inquit,//vos estis contra vos quia ipsi elegéritis vobis Dóminum, ut serviátis ei».//Responderúntque: «Testes».//[23]//«Nunc ergo, ait, auférte deos aliénos de médio//vestri et inclináte corda vestra ad Dóminum, Deum Israel».//[24]//Dixítque pópulus//ad Iósue: «Dómino Deo nostro serviémus; obœdiéntes érimus præcéptis eius».///[25]//Percússit ígitur Iósue in die illo fœdus pópulo et propósuit ei præcépta atque//iudícia in Sichem.//[26]//Scripsítque verba hæc in volúmine Legis Dei; et tulit//lápidem pergrándem posuítque eum ibi subter quercum, quæ erat in sanctuário//Dómini,//[27]//et dixit ad omnem pópulum: «En lapis iste erit advérsus vos in//testimónium quia audívit ómnia verba Dómini, quæ locútus est inter nos, ne forte//póstea negáre velítis et mentíri Dómino Deo vestro».//[28]//Dimisítque pópulum,//síngulos in possessiónem suam.
RESPONSORIUM
(Ios 24, 16. 24; 1 Cor 8, 5. 6 a)
℟.//Absit a nobis ut relinquámus Dóminum et serviámus diis aliénis:
*//Dómino Deo nostro serviémus; obœdiéntes érimus præcéptis eius.
℣.//Et si sunt qui dicántur dii, sive in cælo sive in terra, nobis tamen unus//Deus.
*//Dómino Deo nostro serviémus; obœdiéntes érimus præcéptis eius.
LECTIO ALTERA
Ex Explanatiónibus Psalmórum sancti Ambrósii epíscopi
(Ps 1, 9-12: CSEL 64, 7. 9-10)
Psallam spiritu, psallam et mente
Quid psalmo grátius? Unde pulchre ipse David://*Laudáte,//inquit,//*Dóminum,//*quóniam bonus est psalmus: Deo nostro sit iucúnda decoráque laudátio.//Et vere;//psalmus enim benedíctio pópuli est, Dei laus, plebis laudátio, plausus ómnium,//sermo universórum, vox Ecclésiæ, fídei canóra conféssio, auctoritátis plena//devótio, libertátis lætítia, clamor iucunditátis, lætítiæ resultátio. Ab iracúndia//mítigat, a sollicitúdine ábdicat, a mæróre állevat. Noctúrna arma, diúrna//magistéria; scutum in timóre, festum in sanctitáte, imágo tranquillitátis, pignus//pacis atque concórdiæ, cítharæ modo ex divérsis et dispáribus vócibus unam//éxprimens cantilénam. Diéi ortus psalmum resúltat, psalmum résonat occásus.///Certat in psalmo doctrína cum grátia; simul cantátur ad delectatiónem,//díscitur ad eruditiónem. Quid est quod non tibi occúrrat psalmos legénti? In his//lego://*Cánticum pro dilécto,//et sacræ desidério caritátis inflámmor; in his//revelatiónum grátiam, resurrectiónis recénseo testimónia, repromissiónis//múnera; in his disco vitáre peccátum, dedísco erubéscere pæniténtiam//delictórum.///Quid ígitur psalmus, nisi virtútum est órganum, quod Sancti Spíritus plectro//pangens Prophéta venerábilis, cæléstis sónitus fecit in terris dulcédinem//resultáre? Simul cum ille in fídibus et chordis, hoc est in relíquiis mórtuis//diversárum vocum modulátus discrímina divínæ laudatiónis ad cæléstia dirígeret//cantilénam; dócuit útique prius nobis peccáto esse moriéndum, et tunc demum in//hoc córpore divérsa ópera discriminánda virtútum, quibus ad Dóminum//devotiónis nostræ grátia perveníret.///Dócuit ergo David intus nos cánere oportére, intus psállere, quemádmodum//canébat et Paulus, dicens://*Orábo spíritu, orábo et mente; psallam spíritu,//*psallam et mente,//et ad superiórum intúitum vitam nostram actúsque formáre, ne//delectátio dulcédinis éxcitet córporis passiónes, quibus non redímitur nostra//ánima, sed gravátur; cum ad redemptiónem ánimæ suæ psállere se sanctus//Prophéta memoráverit dicens://*Psallam tibi, Deus, in cíthara, sanctus Israel;//*gaudébunt lábia mea cum cantávero tibi, et ánima mea quam redemísti.
RESPONSORIUM
(Ps 91 (92), 2. 4)
℟.//Bonum est confitéri Dómino
*//Et psállere nómini tuo, Altíssime.
℣.//In decachórdo et psaltério, cum cántico in cíthara.
*//Et psállere nómini//tuo, Altíssime.
Oratio
Deus, a quo bona cuncta procédunt, tuis largíre supplícibus, ut cogitémus, te//inspiránte, quæ recta sunt et, te gubernánte, éadem faciámus. Per Dóminum.
DOMINICA
Ad Officium lectionis
LECTIO PRIOR
De libro Iúdicum
2, 6 — 3, 4
Conspectus generalis temporis Iudicum
In diébus illis://[2,6]//Dimísit Iósue pópulum, et abiérunt fílii Israel unusquísque in//possessiónem suam, ut obtinérent terram.//[7]//Servierúntque Dómino cunctis diébus//Iósue et seniórum, qui longo post eum vixérunt témpore et víderant univérsum//opus magnum Dómini, quod fécerat cum Israel.///[8]//Mórtuus est autem Iósue fílius Nun fámulus Dómini centum et decem//annórum;//[9]//et sepeliérunt eum in fínibus possessiónis suæ in Thamnáthares in//monte Ephraim a septentrionáli plaga montis Gaas.//[10]//Omnísque illa generátio//congregáta est ad patres suos, et surrexérunt álii post illam, qui non nóverant//Dóminum et opus, quod fécerat cum Israel.///[11]//Fecerúntque fílii Israel malum in conspéctu Dómini et serviérunt Báalim//[12]//ac dimisérunt Dóminum, Deum patrum suórum, qui edúxerat eos de terra//Ægýpti, et secúti sunt deos aliénos, de diis populórum, qui habitábant in circúitu//eórum, et adoravérunt eos et ad iracúndiam concitavérunt Dóminum//[13]//dimitténtes//eum et serviéntes Baal et Astharoth.//[14]//Iratúsque Dóminus contra Israel trádidit//eos in mánibus diripiéntium, qui diripuérunt eos, et véndidit eos hóstibus, qui//habitábant per gyrum, nec potuérunt resístere adversáriis suis;//[15]//sed, quocúmque//pérgere voluíssent, manus Dómini erat super eos ad malum, sicut locútus est et//iurávit eis, et veheménter afflícti sunt.///[16]//Suscitavítque Dóminus iúdices, qui liberárent eos de vastántium mánibus;//[17]//sed nec illos audíre voluérunt fornicántes cum diis aliénis et adorántes eos. Cito//deseruérunt viam, per quam ingréssi fúerant patres eórum audiéntes mandáta//Dómini, et ómnia fecére contrária.//[18]//Cumque Dóminus iúdices suscitáret eis, erat//Dóminus cum iúdice et liberábat eos de manu hóstium eórum toto témpore//iúdicis, quia flectebátur misericórdia et audiébat gémitus afflictórum.//[19]//Postquam//autem mórtuus esset iudex, revertebántur et multo faciébant peióra quam//fécerant patres sui, sequéntes deos aliénos, serviéntes eis et adorántes illos: non//dimisérunt ópera sua et viam duríssimam, per quam ambuláre consuéverant.///[20]//Iratúsque est furor Dómini in Israel et ait: «Quia írritum fecit gens ista//pactum meum, quod pepígeram cum pátribus eórum, et vocem meam audíre//contémpsit,//[21]//et ego non expéllam gentes, quas dimísit Iósue et mórtuus est;//[22]//ut//in ipsis expériar Israel, utrum custódiant viam Dómini et ámbulent in ea, sicut//custodiérunt patres eórum, an non».///[23]//Dimísit ergo Dóminus has natiónes et cito expéllere nóluit nec trádidit in//mánibus Iósue.///[3,1]//Hæ sunt gentes, quas Dóminus derelíquit, ut erudíret in eis Israélem,//omnes, qui non nóverant bella Chananæórum,//[2]//ut díscerent certáre cum hóstibus//generatiónes filiórum Israel, quæ non habébant consuetúdinem prœliándi://[3]//quinque sátrapæ Philisthinórum omnísque Chananǽus et Sidónius atque//Hevǽus, qui habitábat in monte Líbano de monte Baalhérmon usque ad//intróitum Emath.//[4]//Dimisítque eos, ut in ipsis experirétur Israélem, utrum audíret//mandáta Dómini, quæ præcéperat pátribus eórum per manum Móysi, an non.
RESPONSORIUM
(Ps 105 (106), 40 a. 41 a. 44; Iudic 2, 16)
℟.//Exársit ira Dóminus in pópulum suum et trádidit eos in manus géntium;
*//Et vidit tribulatiónem eórum, cum audívit clamórem eórum.
℣.//Suscitavítque Dóminus iúdices, qui liberárent eos de vastántium//mánibus.
*//Et vidit tribulatiónem eórum, cum audívit clamórem eórum.
LECTIO ALTERA
Ex Tractátu sancti Cypriáni epíscopi et mártyris De domínica oratióne
(Nn. 4-6: CSEL 3, 268-270)
Oratio ex humili corde procedat
Sit orántibus sermo et precátio cum disciplína quiétem cóntinens et pudórem.//Cogitémus nos sub conspéctu Dei stare. Placéndum est divínis óculis et hábitu//córporis et modo vocis. Nam ut impudéntis est clamóribus strépere, ita contra//cóngruit verecúndo modéstis précibus oráre. Dénique magistério suo Dóminus//secréto oráre nos præcépit, in ábditis et remótis locis, in cubículis ipsis, quod//magis cónvenit fídei, ut sciámus Deum ubíque esse præséntem, audíre omnes et//vidére, et maiestátis suæ plenitúdine in ábdita quoque et occúlta penetráre, sicut//scriptum est://*Ego Deus appróximans, et non Deus de longínquo. Si abscónditus//*fúerit homo in abscónditis, ego ergo non vidébo eum? nonne cælum et terram//*ego ímpleo?//Et íterum://*In omni loco óculi Dei speculántur bonos et malos.///Et quando in unum cum frátribus convenímus et sacrifícia divína cum Dei//sacerdóte celebrámus, verecúndiæ et disciplínæ mémores esse debémus, non//passim ventiláre preces nostras incónditis vócibus nec petitiónem//commendándam modéste Deo tumultuósa loquacitáte iactáre, quia Deus non//vocis sed cordis audítor est, nec admonéndus est clamóribus qui cogitatiónes//videt, probánte Dómino et dicénte://*Quid cogitátis nequam in córdibus vestris?//Et álio loco://*Et scient omnes Ecclésiæ quia ego sum scrutátor renis et cordis.///Quod Anna in primo Regnórum libro Ecclésiæ typum portans custódit et//servat, quæ Deum non clamósa petitióne sed tácite et modéste intra ipsas//péctoris látebras precabátur. Loquebátur prece occúlta sed manifésta fide,//loquebátur non voce sed corde, quia sic Dóminum sciébat audíre, et impetrávit//efficáciter quod pétiit, quia fidéliter postulávit. Declárat Scriptúra divína, quæ//dicit://*Loquebátur in corde suo et lábia eius movebántur et vox eius non//*audiebátur, et exaudívit eam Dóminus.//Item légimus in psalmis://*Dícite in//*córdibus vestris et in cubílibus vestris compungímini.//Per Ieremíam quoque hæc//éadem Spíritus Sanctus súggerit et docet dicens://*In sensu autem tibi debet//*adorári, Dómine.///Adórans autem, fratres dilectíssimi, nec illud ignóret, quemádmodum in//templo cum pharisǽo publicánus oráverit. Non allevátis in cælum impudénter//óculis nec mánibus insolénter eréctis, pectus suum pulsans et peccáta intus//inclúsa contéstans, divínæ misericórdiæ implorábat auxílium, et cum sibi//pharisǽus placéret, sanctificári hic magis méruit qui sic rogávit, qui spem salútis//non in fidúcia innocéntiæ suæ pósuit, cum ínnocens nemo sit, sed peccáta//conféssus humíliter orávit, et exaudívit orántem qui humílibus ignóscit.
RESPONSORIUM

℟.//Considerémus quáliter opórteat nos in conspéctu divinitátis et angelórum//esse
*//Et sic stemus ad psalléndum, ut mens nostra concórdet voci nostræ.
℣.//Non in multilóquio, sed in puritáte cordis et compunctióne lacrimárum//nos exaudíri sciámus.
*//Et sic stemus ad psalléndum, ut mens nostra concórdet//voci nostræ.
Oratio
Deus, in te sperántium fortitúdo, invocatiónibus nostris adésto propítius et,//quia sine te nihil potest mortális infírmitas, grátiæ tuæ præsta semper auxílium,//ut, in exsequéndis mandátis tuis, et voluntáte tibi et actióne placeámus. Per//Dóminum.
FERIA II HEBDOMADÆ XI
Ad Officium lectionis
LECTIO PRIOR
De libro Iúdicum
4, 1-24
Debora et Barac
In diébus illis://[1]//Addidérunt fílii Israel fácere malum in conspéctu Dómini//post mortem Aod,//[2]//et trádidit illos Dóminus in manu Iabin regis Chánaan, qui//regnávit in Asor. Habuítque ducem exércitus sui nómine Sísaram: ipse autem//habitábat in Hároseth géntium.//[3]//Clamaverúntque fílii Israel ad Dóminum;//nongéntos enim habébat falcátos currus et per vigínti annos veheménter//opprésserat eos.///[4]//Erat autem Débora prophétis uxor Lápidoth, quæ iudicábat Israel in illo//témpore.//[5]//Et sedébat sub palma Déboræ inter Rama et Bethel in monte Ephraim;//ascendebántque ad eam fílii Israel in iudícium.//[6]//Quæ misit et vocávit Barac//fílium Abínoem de Cedes Néphthali dixítque ad eum: «Præcépit tibi Dóminus//Deus Israel: Vade et duc exércitum in montem Thabor, tollésque tecum decem//mília pugnatórum de fíliis Néphthali et de fíliis Zábulon.//[7]//Ego autem ducam ad//te in loco torréntis Cison Sísaram príncipem exércitus Iabin et currus eius atque//omnem multitúdinem et tradam eum in manu tua».//[8]//Dixítque ad eam Barac: «Si//venis mecum, vadam; si nolúeris veníre mecum, non pergam».//[9]//Quæ dixit ad//eum: «Ibo quidem tecum; sed in hac via non erit tibi glória, quia in manu//mulíeris tradet Dóminus Sísaram».///Surréxit ítaque Débora et perréxit cum Barac in Cedes.//[10]//Qui, accítis Zábulon//et Néphthali in Cedes, ascéndit cum decem mílibus pugnatórum habens//Déboram in comitátu suo.//[11]//Haber autem Cinǽus recésserat a céteris Cinǽis//frátribus suis fíliis Hobab cognáti Móysi et teténdit tabernáculum usque ad//quercum in Saánanim iuxta Cedes.///[12]//Nuntiatúmque est Sísaræ quod ascendísset Barac fílius Abínoem in montem//Thabor,//[13]//et congregávit omnes nongéntos falcátos currus omnémque exércitum,//qui cum eo erat, de Hároseth géntium ad torréntem Cison.///[14]//Dixítque Débora ad Barac: «Surge: hæc est enim dies, in qua trádidit//Dóminus Sísaram in manus tuas. En ipse ductor est tuus». Descéndit ítaque//Barac de monte Thabor, et decem mília pugnatórum cum eo.//[15]//Perterruítque//Dóminus Sísaram et omnes currus eius universámque multitúdinem in ore gládii//ad conspéctum Barac, in tantum ut Sísara de curru desíliens pédibus fúgeret,//[16]//et//Barac persequerétur fugiéntes currus et exércitum usque ad Hároseth géntium, et//omnis hóstium multitúdo usque ad interneciónem cáderet.///[17]//Sísara autem fúgiens pervénit ad tentórium Iahel uxóris Haber Cinǽi; erat//enim pax inter Iabin regem Asor et domum Haber Cinǽi.//[18]//Egréssa ígitur Iahel in//occúrsum Sísaræ dixit ad eum: «Intra ad me, dómine mi; intra, ne tímeas». Qui//ingréssus tabernáculum eius et opértus ab ea panno,//[19]//dixit ad eam: «Da mihi,//óbsecro, páululum aquæ, quia sítio». Quæ apéruit utrem lactis et dedit ei bíbere//et opéruit illum.//[20]//Dixítque Sísara ad eam: «Sta ante óstium tabernáculi et, cum//vénerit áliquis intérrogans te et dicens: “Numquid hic est áliquis?”, respondébis://“Nullus est”.//[21]//Tulit porro Iahel uxor Haber clavum tabernáculi assúmens páriter//málleum; et ingréssa abscóndite et cum siléntio, pósuit supra tempus cápitis eius//clavum, percussúmque málleo defíxit in cérebrum usque ad terram; qui sopórem//morti sócians defécit et mórtuus est.//[22]//Et ecce Barac sequens Sísaram veniébat;//egressáque Iahel in occúrsum eius dixit ei: «Veni, et osténdam tibi virum, quem//quæris». Qui cum intrásset ad eam, vidit Sísaram iacéntem mórtuum et clavum//infíxum in témpore eius.///[23]//Humiliávit ergo Deus in die illo Iabin regem Chánaan coram fíliis Israel,//[24]//qui crescébant cotídie et forti manu opprimébant Iabin regem Chánaan, donec//delérent eum.
RESPONSORIUM
(1 Cor 1, 27 b. 29; 2 Cor 12, 9 a; 1 Cor 1, 28 b)
℟.//Infírma mundi elégit Deus, ut confúndat fórtia, ut non gloriétur omnis//caro in conspéctu Dei.
*//Nam virtus in infirmitáte perfícitur.
℣.//Ea quæ non sunt elégit Deus, ut ea quæ sunt destrúeret.
*//Nam virtus in//infirmitáte perfícitur.
LECTIO ALTERA
Ex Tractátu sancti Cypriáni epíscopi et mártyris De domínica oratióne
(Nn. 8-9: CSEL 3, 271-272)
Publica est nobis et communis oratio
Ante ómnia pacis Doctor atque unitátis Magíster singillátim nóluit et//privátim precem fíeri, ut quis cum precátur pro se tantum precétur. Non dícimus://*Pater meus, qui es in cælis,//nec://*Panem meum da mihi hódie,//nec dimítti sibi//tantum unusquísque débitum póstulat aut ut in tentatiónem non inducátur atque a//malo liberétur pro se solo rogat. Pública est nobis et commúnis orátio, et quando//orámus, non pro uno sed pro pópulo toto orámus, quia totus pópulus unum//sumus.///Deus pacis et concórdiæ Magíster, qui dócuit unitátem, sic oráre unum pro//ómnibus vóluit, quómodo in uno omnes ipse portávit. Hanc oratiónis legem//servavérunt tres púeri in camíno ignis inclúsi consonántes in prece et spíritus//consensióne concórdes; declárat Scriptúræ divínæ fides et, dum docet quómodo//oráverint tales, dat exémplum quod imitári in précibus debeámus, ut tales esse//possímus.//*Tunc,//inquit,//*illi tres tamquam ex uno ore hymnum canébant et//*benedicébant Deum.//Loquebántur quasi ex uno ore, et nondum illos Christus//docúerat oráre.///Et idcírco orántibus fuit impetrábilis et éfficax sermo, quia promerebátur//Dóminum pacífica et simplex et spiritális orátio. Sic et Apóstolos cum discípulis//post ascénsum Dómini invenímus orásse.//*Erant,//inquit,//*perseverántes omnes//*unánimes in oratióne cum muliéribus et María, quæ fúerat mater Iesu, et//*frátribus eius.//Perseverábant in oratióne unánimes, oratiónis suæ et instántia//simul et concórdia declarántes, quia//*Deus, qui inhabitáre facit unánimes//in//domo, non admíttit in divínam et ætérnam domum nisi eos apud quos est//unánimis orátio.///Quália autem sunt, fratres dilectíssimi, oratiónis domínicæ sacraménta, quam//multa, quam magna, bréviter in sermóne collécta sed in virtúte spiritáliter//copiósa, ut nihil omníno prætermíssum sit quod non in précibus atque//oratiónibus nostris cæléstis doctrínæ compéndio comprehendátur.//*Sic,//ait,//*adoráte: Pater noster, qui es in cælis.///Homo novus, renátus et Deo suo per eius grátiam restitútus,//*Pater//primo in//loco dicit, quia fílius esse iam cœpit.//*In sua,//inquit,//*própria venit, et sui eum non//*recepérunt. Quotquot eum recepérunt dedit illis potestátem ut fílii Dei fíerent,//*qui crédunt in nómine eius.//Qui ergo crédidit in nómine eius et factus est Dei//fílius, hinc debet incípere ut et grátias agat et profiteátur se Dei fílium, dum//nóminat Patrem sibi esse in cælis Deum.
RESPONSORIUM
(Ps 21 (22), 23; 56 (57), 10)
℟.//Narrábo nomen tuum frátribus meis;
*//In médio ecclésiæ laudábo te.
℣.//Confitébor tibi in pópulis, Dómine, et psalmum dicam tibi in natiónibus.
*//In médio ecclésiæ laudábo te.
Oratio
Deus, in te sperántium fortitúdo, invocatiónibus nostris adésto propítius et,//quia sine te nihil potest mortális infírmitas, grátiæ tuæ præsta semper auxílium,//ut, in exsequéndis mandátis tuis, et voluntáte tibi et actióne placeámus. Per//Dóminum.
FERIA III HEBDOMADÆ XI
Ad Officium lectionis
LECTIO PRIOR
De libro Iúdicum
6, 1-6. 11-24
Vocatio Gedeonis
In diébus illis://[1]//Fecérunt fílii Israel malum in conspéctu Dómini, qui trádidit//eos in manu Mádian septem annis.//[2]//Et oppréssi sunt valde ab eis. Fecerúntque//sibi antra et spelúncas in móntibus et tutíssima loca.//[3]//Cumque sevísset Israel,//ascendébat Mádian et Amalec ceteríque orientálium natiónum//[4]//et apud eos//figéntes tentória, sicut erant in herbis, cuncta vastábant usque ad intróitum Gazæ//nihílque omníno ad vitam pértinens relinquébant in Israel, non oves, non boves,//non ásinos.//[5]//Ipsi enim et univérsi greges eórum veniébant cum tabernáculis suis//et, instar locustárum, univérsa complébant innúmera multitúdo hóminum et//camelórum, quidquid tetígerant, devastántes.//[6]//Humiliatúsque est Israel valde in//conspéctu Mádian.///[11]//Venit autem ángelus Dómini et sedit sub quercu, quæ erat in Ephra et//pertinébat ad Ioas de família Abiézer. Cumque Gédeon fílius eius excúteret atque//purgáret fruménta in torculári, ut abscónderet a Mádian,//[12]//appáruit ei ángelus//Dómini et ait: «Dóminus tecum, vir fortis!».//[13]//Dixítque ei Gédeon: «Obsecro,//dómine mi, si Dóminus nobíscum est, cur apprehendérunt nos hæc ómnia? Ubi//sunt ómnia mirabília eius, quæ narravérunt patres nostri atque dixérunt: “De//Ægýpto edúxit nos Dóminus?”. Nunc autem derelíquit nos Dóminus et trádidit in//manu Mádian».//[14]//Respexítque ad eum Dóminus et ait: «Vade in hac fortitúdine//tua et liberábis Israel de manu Mádian; scito quod míserim te».//[15]//Qui respóndens//ait: «Obsecro, Dómine, in quo liberábo Israel? Ecce família mea ínfima est in//Manásse, et ego mínimus in domo patris mei».//[16]//Dixítque ei Dóminus: «Ego ero//tecum, et percúties Mádian quasi unum virum».//[17]//Et ille: «Si invéni, inquit,//grátiam coram te, da mihi signum quod tu sis, qui loquáris ad me;//[18]//ne recédas//hinc, donec revértar ad te portans oblatiónem et ófferens tibi». Qui respóndit://«Ego præstolábor advéntum tuum».///[19]//Ingréssus est ítaque Gédeon et coxit hædum et de farínæ ephi ázymos//panes; carnésque ponens in canístro et ius cárnium mittens in ollam tulit ómnia//sub quercum et óbtulit ei.//[20]//Cui dixit ángelus Dei: «Tolle carnes et panes ázymos//et pone super petram illam et ius désuper funde». Cumque fecísset ita,//[21]//exténdit//ángelus Dómini summitátem virgæ, quam tenébat in manu, et tétigit carnes et//ázymos panes, ascendítque ignis de petra et carnes azymósque panes//consúmpsit. Angelus autem Dómini evánuit ex óculis eius.//[22]//Vidénsque Gédeon//quod esset ángelus Dómini ait: «Heu mihi, Dómine Deus, quia vidi ángelum//Dómini fácie ad fáciem!».//[23]//Dixítque ei Dóminus: «Pax tecum, ne tímeas, non//moriéris!».//[24]//Ædificávit ergo ibi Gédeon altáre Dómino vocavítque illud://«Dóminus pax»; usque in præséntem diem adhuc est in Ephra filiórum Abiézer.
RESPONSORIUM
(Is 45, 3 cd. 4 ab; Iudic 6, 14 b; cf. Is 45, 6)
℟.//Ego Dóminus, qui vocávi te nómine tuo, propter servum meum Iacob et//Israel eléctum meum.
*//Vade in hac fortitúdine tua et liberábis Israel.
℣.//Ut sciant omnes quia ego Dóminus et non est alter.
*//Vade in hac//fortitúdine tua et liberábis Israel.
LECTIO ALTERA
Ex Tractátu sancti Cypriáni epíscopi et mártyris De domínica oratióne
(Nn. 11-12: CSEL 3, 274-275)
Sanctificetur nomen tuum
Quanta Dómini indulgéntia, quanta circa nos dignatiónis eius et bonitátis//ubértas, ut sic nos volúerit oratiónem celebráre in conspéctu Dei, ut Dóminum//Patrem vocémus et ut est Christus Dei Fílius, sic et nos Dei fílii nuncupémur;//quod nomen nemo nostrum in oratióne audéret attíngere, nisi ipse nobis sic//permisísset oráre. Meminísse ítaque, fratres dilectíssimi, et scire debémus quia//quando Patrem Deum dícimus, quasi fílii Dei ágere debémus, ut quómodo nos//nobis placémus de Deo Patre, sic sibi pláceat et ille de nobis.///Conversémur quasi Dei templa, ut Dóminum in nobis constet habitáre. Nec//sit dégener actus noster a spíritu, ut qui spiritáles et cæléstes esse cœpimus, non//nisi spiritália et cæléstia cogitémus et agámus, quia et ipse Dóminus Deus dixit://*Eos qui claríficant me clarificábo, et qui me spernent spernéntur.//Beátus quoque//Apóstolus in epístola sua pósuit://*Non estis vestri, empti enim estis prétio magno.//*Clarificáte et portáte Deum in córpore vestro.///Post hoc dícimus://*Sanctificétur nomen tuum,//non quod optémus Deo ut//sanctificétur oratiónibus nostris, sed quod petámus a Dómino ut nomen eius//sanctificétur in nobis. Céterum a quo Deus sanctificátur qui ipse sanctíficat? sed//quia ipse dixit://*Sancti estóte, quóniam et ego sanctus sum,//id pétimus et//rogámus, ut qui in baptísmo sanctificáti sumus, in eo quod esse cœpimus//perseverémus. Et hoc cotídie deprecámur. Opus est enim nobis cotidiána//sanctificátio, ut qui cotídie delínquimus, delícta nostra sanctificatióne assídua//repurgémus.///Quæ autem sit sanctificátio quæ nobis de Dei dignatióne confértur,//Apóstolus prǽdicat dicens://*Neque fornicárii neque idólis serviéntes neque//*adúlteri neque molles neque masculórum appetitóres neque fures neque//*fraudulénti neque ebriósi neque malédici neque raptóres regnum Dei//*consequéntur. Et hæc quidem fuístis, sed ablúti estis, sed iustificáti estis, sed//*sanctificáti estis in nómine Dómini Iesu Christi et in Spíritu Dei nostri.//Sanctificátos nos dicit in nómine Dómini Iesu Christi et in Spíritu Dei nostri.//Hæc sanctificátio ut in nobis permáneat orámus, et quia Dóminus et iudex noster//sanáto a se et vivificáto comminátur iam non delínquere, ne quid ei detérius fiat,//hanc contínuis oratiónibus precem fácimus, hoc diébus ac nóctibus postulámus,//ut sanctificátio et vivificátio, quæ de Dei grátia súmitur, ipsíus protectióne//servétur.
RESPONSORIUM
(Ez 36, 23 a. 25 a. 26 a. 27 b; Lev 11, 44 b)
℟.//Sanctificábo nomen meum magnum. Effúndam super vos aquam mundam//et dabo vobis cor novum, et spíritum meum ponam in médio vestri;
*//Ut in//præcéptis meis ambulétis et iudícia mea custodiátis et operémini.
℣.//Sancti estóte, quóniam et ego sanctus sum.
*//Ut in præcéptis meis//ambulétis et iudícia mea custodiátis et operémini.
Oratio
Deus, in te sperántium fortitúdo, invocatiónibus nostris adésto propítius et,//quia sine te nihil potest mortális infírmitas, grátiæ tuæ præsta semper auxílium,//ut, in exsequéndis mandátis tuis, et voluntáte tibi et actióne placeámus. Per//Dóminum.
FERIA IV HEBDOMADÆ XI
Ad Officium lectionis
LECTIO PRIOR
De libro Iúdicum
6, 33 — 7, 8. 16-22
Gedeon minimo exercitu vincit
In diébus illis://[6,33]//Omnis Mádian et Amalec et orientáles pópuli congregáti//sunt simul et transeúntes Iordánem castrametáti sunt in valle Iézrahel.//[34]//Spíritus//autem Dómini índuit Gédeon, qui clangens búcina convocávit domum Abiézer,//ut sequerétur.//[35]//Misítque núntios in univérsum Manássen, qui et ipse secútus est//eum; et álios núntios in Aser et Zábulon et Néphthali, qui occurrérunt ei.///[36]//Dixítque Gédeon ad Deum: «Si salvum facis per manum meam Israel, sicut//locútus es,//[37]//ponam vellus lanæ in área: si ros in solo véllere fúerit et in omni//terra síccitas, sciam quod per manum meam, sicut locútus es, liberábis Israel».//[38]//Factúmque est ita. Et de nocte consúrgens, exprésso véllere concham rore//complévit.//[39]//Dixítque rursus ad Deum: «Ne irascátur furor tuus contra me, si//adhuc semel tentávero signum quærens in véllere. Oro, ut solum vellus siccum//sit et omnis terra rore madens».//[40]//Fecítque Deus nocte illa, ut postuláverat; et fuit//síccitas in solo véllere et ros in omni terra.///[7,1]//Igitur Ieróbbaal, qui et Gédeon, de nocte consúrgens et omnis pópulus cum//eo castrametáti sunt ad fontem, qui vocátur Harad. Erant autem castra Mádian in//valle ad septentrionálem plagam collis Moreh.///[2]//Dixítque Dóminus ad Gédeon: «Maior tecum est pópulus, quam ut tradátur//Mádian in manus eius, ne gloriétur contra me Israel et dicat: “Meis víribus//liberátus sum”.//[3]//Lóquere ad pópulum et, cunctis audiéntibus, prǽdica: “Qui//formidolósus et tímidus est, revertátur et recédat de monte Gélboe”». Et revérsa//sunt ex pópulo vigínti duo mília virórum; et tantum decem mília remansérunt.///[4]//Dixítque Dóminus ad Gédeon: «Adhuc pópulus multus est; duc eos ad//aquas, et ibi probábo illos, et, de quo díxero tibi ut tecum vadat, ipse pergat;//quem ire prohibúero, revertátur».//[5]//Cumque deduxísset pópulum ad aquas, dixit//Dóminus ad Gédeon: «Qui lingua lambúerint aquas, sicut solent canes lámbere,//separábis eos seórsum; qui autem curvátis génibus bíberint, in áltera parte//erunt».//[6]//Fuit ítaque númerus eórum, qui manu ad os proiciénte aquas//lambúerant, trecénti viri; omnis autem réliqua multitúdo flexo póplite bíberat.//[7]//Et//ait Dóminus ad Gédeon: «In trecéntis viris, qui lambuérunt aquas, liberábo vos et//tradam Mádian in manu tua; omnis autem réliqua multitúdo revertátur in locum//suum».//[8]//Sumptis ítaque pro número cibáriis et tubis, omnem réliquam//multitúdinem abíre præcépit ad tabernácula sua et ipse trecéntos viros ténuit.//Castra autem Mádian erant subter eum in valle.///[16]//Divisítque trecéntos viros in tres partes et dedit tubas in mánibus eórum//lagœnásque vácuas ac lámpades in médio lagœnárum//[17]//et dixit ad eos: «Quod me//fácere vidéritis, hoc fácite; ingrédiar extrémam partem castrórum, et, quod//fécero, sectámini.//[18]//Quando personáverit tuba in manu mea et ómnium eórum,//qui mecum sunt, vos quoque per castrórum circúitum clángite et conclamáte://“Dómino et Gedeóni!”».///[19]//Ingressúsque est Gédeon et trecénti viri, qui erant cum eo, extrémam//partem castrórum, incipiéntibus vigíliis noctis médiæ, cum eo ipso témpore//custódes mutáti essent, et cœpérunt búcinis clángere et contérere lagœnas.//[20]//Cumque in tribus personárent turmis et hýdrias confregíssent, tenuérunt//sinístris mánibus lámpades et dextris sonántes tubas clamaverúntque: «Gládius//Dómino et Gedeóni!»,//[21]//stantes sínguli in loco suo per circúitum castrórum//hostílium. Omnia ítaque castra turbáta sunt, et vociferántes ululantésque//fugérunt.//[22]//Et insistébant trecénti viri búcinis personántes. Immisítque Dóminus//gládium in ómnibus castris, et mútua se cæde truncábant.
RESPONSORIUM
(1 Cor 1, 27 b-29; Lc 1, 52)
℟.//Infírma mundi elégit Deus, ut confúndat fórtia; et ignobília mundi et//contemptibília elégit Deus, quæ non sunt ut ea quæ sunt destrúeret,
*//Ut non//gloriétur omnis caro in conspéctu eius.
℣.//Depósuit Dóminus poténtes de sede et exaltávit húmiles.
*//Ut non//gloriétur omnis caro in conspéctu eius.
LECTIO ALTERA
Ex Tractátu sancti Cypriáni epíscopi et mártyris De domínica oratióne
(Nn. 13-15: CSEL 3, 275-278)
Adveniat regnum tuum. Fiat voluntas tua
Séquitur in oratióne://*Advéniat regnum tuum.//Regnum étiam Dei repræsentári//nobis pétimus, sícuti et nomen eius ut in nobis sanctificétur postulámus. Nam//Deus quando non regnat, aut apud eum quando íncipit quod et semper fuit et//esse non désinit? Nostrum regnum pétimus adveníre a Deo nobis repromíssum,//Christi sánguine et passióne quæsítum, ut, qui in sǽculo ante servívimus,//póstmodum Christo dominánte regnémus, sicut ipse pollicétur et dicit://*Veníte,//*benedícti Patris mei, percípite regnum quod vobis parátum est ab orígine mundi.///Potest vero, fratres dilectíssimi, et ipse Christus esse regnum Dei quem//veníre cotídie cúpimus, cuius advéntus ut cito nobis repræsentétur optámus. Nam//cum resurréctio ipse sit, quia in ipso resúrgimus, sic et regnum Dei potest ipse//intéllegi, quia in illo regnatúri sumus. Bene autem regnum Dei pétimus, id est//regnum cæléste, quia est et terréstre regnum. Sed qui renuntiávit iam sǽculo,//maior est et honóribus eius et regno.///Addimus quoque et dícimus://*Fiat volúntas tua in cælo et in terra,//non ut//Deus fáciat quod vult, sed ut nos fácere possímus quod Deus vult. Nam Deo quis//obsístit quóminus quod velit fáciat? sed quia nobis a diábolo obsístitur quóminus//per ómnia noster ánimus atque actus Deo obsequátur, orámus et pétimus ut fiat//in nobis volúntas Dei: quæ ut fiat in nobis, opus est Dei voluntáte, id est ope eius//et protectióne quia nemo suis víribus fortis est, sed Dei indulgéntia et//misericórdia tutus est. Dénique et Dóminus infirmitátem hóminis quem portábat//osténdens ait://*Pater, si fíeri potest, tránseat a me calix iste,//et exémplum//discípulis suis distríbuens, ut non voluntátem suam sed Dei fáciant, áddidit//dicens://*Verúmtamen non quod ego volo, sed quod tu vis.///Volúntas autem Dei est quam Christus et fecit et dócuit. Humílitas in//conversatióne, stabílitas in fide, verecúndia in verbis, in factis iustítia, in//opéribus misericórdia, in móribus disciplína, iniúriam fácere non posse et factam//posse toleráre, cum frátribus pacem tenére, Dóminum toto corde dilígere, amáre//in illo quod Pater est, timére quod Deus est, Christo nihil omníno præpónere,//quia nec nobis quicquam ille præpósuit, caritáti eius inseparabíliter adhærére,//cruci eius fórtiter ac fidénter assístere, quando de eius nómine et honóre//certámen est, exhibére in sermóne constántiam qua confitémur, in quæstióne//fidúciam qua congrédimur, in morte patiéntiam qua coronámur: hoc est//coherédem Christi velle esse, hoc est præcéptum Dei fácere, hoc est voluntátem//Patris implére.
RESPONSORIUM
(Mt 7, 21 b; Mc 3, 35)
℟.//Qui facit voluntátem Patris mei, qui in cælis est,
*//Ipse intrábit in regnum//cælórum.
℣.//Qui fécerit voluntátem Dei, hic frater meus et soror mea et mater est.
*//Ipse intrábit in regnum cælórum.
Oratio
Deus, in te sperántium fortitúdo, invocatiónibus nostris adésto propítius et,//quia sine te nihil potest mortális infírmitas, grátiæ tuæ præsta semper auxílium,//ut, in exsequéndis mandátis tuis, et voluntáte tibi et actióne placeámus. Per//Dóminum.
FERIA V HEBDOMADÆ XI
Ad Officium lectionis
LECTIO PRIOR
De libro Iúdicum
8, 22-23. 30-32; 9, 1-15. 19-20
Populus Dei regem instituere conatur
In diébus illis://[8,22]//Dixérunt viri Israel ad Gédeon. «Domináre nostri tu et fílius//tuus et fílius fílii tui, quia liberásti nos de manu Mádian».//[23]//Quibus ille ait: «Non//dominábor vestri, nec dominábitur in vos fílius meus, sed dominábitur//Dóminus».///[30]//Hábuit Gédeon septuagínta fílios, qui egréssi sunt de fémore eius, eo quod//multas habéret uxóres.//[31]//Concubína quoque illíus, quam habébat in Sichem,//génuit ei fílium, cui ipse nomen impósuit Abímelech.///[32]//Mortuúsque est Gédeon fílius Ioas in senectúte bona et sepúltus est in//sepúlcro Ioas patris sui in Ephra filiórum Abiézer.///[9,1]//Abiit autem Abímelech fílius Ieróbbaal in Sichem ad fratres matris suæ et//locútus est ad eos et ad omnem cognatiónem famíliæ matris suæ dicens://[2]//«Loquímini ad omnes viros Sichem: “Quid vobis est mélius, ut dominéntur//vestri septuagínta viri, omnes fílii Ieróbbaal, an ut dominétur vobis unus vir?//Simúlque consideráte quod os vestrum et caro vestra sum”».//[3]//Locutíque sunt//fratres matris eius de eo ad omnes viros Sichem univérsos sermónes istos et//inclinavérunt cor eórum post Abímelech dicéntes: «Frater noster est».//[4]//Dederúntque illi septuagínta pondo argénti de fano Baálberith; qui condúxit sibi//ex eo viros ínopes et vagos, secutíque sunt eum.//[5]//Et venit in domum patris sui//Ephra et occídit fratres suos fílios Ieróbbaal septuagínta viros super lápidem//unum. Remansítque Ióatham fílius Ieróbbaal mínimus, quia abscónditus erat.//[6]//Congregáti sunt autem omnes viri Sichem et univérsæ domus Mello abierúntque//et constituérunt regem Abímelech iuxta quercum, quæ stabat in Sichem.///[7]//Quod cum nuntiátum esset Ióatham, ivit et stetit in vértice montis Garízim//elevatáque voce clamávit et dixit: «Audíte me, viri Sichem, ut áudiat vos Deus.//[8]//Iérunt ligna, ut úngerent super se regem, dixerúntque olívæ: “Impera nobis”.//[9]//Quæ respóndit: “Numquid possum desérere pinguédinem meam, qua et dii//honorántur et hómines, et veníre, ut super ligna móvear?”.//[10]//Dixerúntque ligna ad//árborem ficum: “Veni et super nos regnum áccipe”.//[11]//Quæ respóndit eis://“Numquid possum desérere dulcédinem meam fructúsque suavíssimos et ire, ut//super cétera ligna móvear?”.//[12]//Locúta quoque sunt ligna ad vitem: “Veni et//ímpera nobis”.//[13]//Quæ respóndit: “Numquid possum desérere vinum meum, quod//lætíficat deos et hómines, et super ligna cétera commovéri?”.//[14]//Dixerúntque//ómnia ligna ad rhamnum: “Veni et ímpera super nos”.//[15]//Quæ respóndit eis: “Si//vere me regem vobis constitúitis, veníte et sub mea umbra requiéscite; sin autem//non vultis, egrediátur ignis de rhamno et dévoret cedros Líbani!”.//[19]//Si ergo recte//et absque vítio egístis cum Ieróbbaal et domo eius hódie, lætámini in Abímelech,//et ille lætétur in vobis.//[20]//Sin autem pervérse, egrediátur ignis ex Abímelech et//consúmat habitatóres Sichem et domum Mello, egrediatúrque ignis de viris//Sichem et de domo Mello et dévoret Abímelech!».
RESPONSORIUM
(Iudic 8, 23; Ap 5, 13 b)
℟.//Non dominábor vestri, nec dominábitur in vos fílius meus;
*//Dominábitur//Dóminus.
℣.//Sedénti super thronum et Agno benedíctio et honor et glória et potéstas in//sǽcula sæculórum.
*//Dominábitur Dóminus.
LECTIO ALTERA
Ex Tractátu sancti Cypriáni epíscopi et mártyris De domínica oratióne
(Nn. 18. 22: CSEL 3, 280-281. 283-284)
Post subsidium cibi petitur et venia delicti
Procedénte oratióne postulámus et dícimus://*Panem nostrum cotidiánum da//*nobis hódie.//Quod potest et spiritáliter et simplíciter intéllegi, quia et utérque//intelléctus utilitáte divína próficit ad salútem. Nam panis vitæ Christus est, et//panis hic ómnium non est, sed noster est. Et quómodo dícimus//*Pater noster,//quia//intellegéntium et credéntium Pater est, sic et//*panem nostrum//vocámus, quia//Christus eórum qui corpus eius contíngimus panis est.///Hunc autem panem dari nobis cotídie postulámus ne qui in Christo sumus et//eucharístiam eius cotídie ad cibum salútis accípimus, intercedénte áliquo//gravióre delícto, dum absténti et non communicántes a cælésti pane prohibémur,//a Christi córpore separémur, ipso prædicánte et dicénte://*Ego sum panis vitæ, qui//*de cælo descéndi. Si qui éderit de meo pane, vivet in ætérnum. Panem autem//*quem ego dédero, caro mea est pro sǽculi vita.///Quando ergo dicit in ætérnum vívere si qui éderint de eius pane, ut//maniféstum est eos vívere, qui corpus eius attíngunt et eucharístiam iure//communicatiónis accípiunt, ita contra timéndum est et orándum, ne dum quis//absténtus separátur a Christi córpore, procul remáneat a salúte, comminánte ipso//et dicénte://*Nisi edéritis carnem Fílii hóminis et bibéritis sánguinem eius, non//*habébitis vitam in vobis.//Et ídeo panem nostrum, id est Christum, dari nobis//cotídie pétimus, ut qui in Christo manémus et vívimus, a sanctificatióne eius et//córpore non recedámus.///Post hæc et pro peccátis nostris precámur dicéntes://*Et remítte débita nostra,//*sicut et nos remíttimus debitóribus nostris.//Post subsídium cibi pétitur et vénia//delícti.///Quam necessário autem, quam providénter et salúbriter admonémur quod//peccatóres sumus, qui pro peccátis rogáre compéllimur, ut dum indulgéntia de//Deo pétitur, consciéntiæ suæ ánimus recordétur! ne quis sibi quasi ínnocens//pláceat et se extolléndo plus péreat, instrúitur et docétur peccáre se cotídie, dum//cotídie pro peccátis iubétur oráre.///Sic dénique et Ioánnes in epístola sua monet dicens://*Si dixérimus quia//*peccátum non habémus, nos ipsos decípimus, et véritas in nobis non est. Si//*autem conféssi fuérimus peccáta nostra, fidélis et iustus est Dóminus, qui nobis//*peccáta dimíttat.//In epístola sua utrúmque compléxus est, quod et rogáre pro//peccátis debeámus et impetrémus indulgéntiam cum rogámus. Ideo et fidélem//dixit Dóminum, ad dimitténda peccáta fidem pollicitatiónis suæ reservántem,//quia qui oráre nos pro débitis et peccátis dócuit, patérnam misericórdiam//promísit et véniam secutúram.
RESPONSORIUM
(Ps 30 (31), 2 a. 4; 24 (25), 18)
℟.//In te, Dómine, sperávi, non confúndar in ætérnum. Quóniam fortitúdo//mea et refúgium meum es tu
*//Et propter nomen tuum dedúces me et pasces me.
℣.//Vide humilitátem meam et labórem meum et dimítte univérsa delícta//mea.
*//Et propter nomen tuum dedúces me et pasces me.
Oratio
Deus, in te sperántium fortitúdo, invocatiónibus nostris adésto propítius et,//quia sine te nihil potest mortális infírmitas, grátiæ tuæ præsta semper auxílium,//ut, in exsequéndis mandátis tuis, et voluntáte tibi et actióne placeámus. Per//Dóminum.
FERIA VI HEBDOMADÆ XI
Ad Officium lectionis
LECTIO PRIOR
De libro Iúdicum
13, 1-25
Annuntiatur nativitas Samsonis
In diébus illis://[1]//Rursum fílii Israel fecérunt malum in conspéctu Dómini, qui//trádidit eos in manus Philisthinórum quadragínta annis.///[2]//Erat autem vir quidam de Sáraa et de stirpe Dan nómine Mánue habens//uxórem stérilem.//[3]//Cui appáruit ángelus Dómini et dixit ad eam: «Ecce stérilis es//et absque líberis, sed concípies et páries fílium.//[4]//Cave ergo, ne vinum bibas ac//síceram nec immúndum quidquam cómedas,//[5]//quia ecce concípies et páries//fílium, cuius non tanget caput novácula: erit enim puer nazarǽus Dei ex matris//útero et ipse incípiet liberáre Israel de manu Philisthinórum».///[6]//Quæ cum venísset ad marítum, dixit ei: «Vir Dei venit ad me habens//aspéctum sicut ángelus Dómini, terríbilis nimis. Non interrogávi eum, unde//esset, nec ipse nomen suum mihi indicávit.//[7]//Et dixit mihi: “Ecce concípies et//páries fílium; cave, ne vinum bibas et síceram et ne áliquo vescáris immúndo://erit enim puer nazarǽus Dei ex útero matris usque ad diem mortis suæ”».///[8]//Orávit ítaque Mánue Dóminum et ait: «Obsecro, Dómine, ut vir Dei, quem//misísti, véniat íterum et dóceat nos, quid debeámus fácere de púero, qui//nascitúrus est».//[9]//Exaudivítque Deus precántem Mánue, et venit rursum ángelus//Dei ad mulíerem sedéntem in agro. Mánue autem marítus eius non erat cum ea.//[10]//Festinávit ergo et cucúrrit ad virum suum nuntiavítque ei dicens: «Ecce//appáruit mihi vir, qui illo die vénerat ad me».//[11]//Qui surréxit et secútus est uxórem//suam veniénsque ad virum dixit ei: «Tu es, qui locútus es mulíeri?». Et ille//respóndit: «Ego sum».//[12]//Cui Mánue: «Quando, inquit, sermo tuus fúerit explétus,//quid circa púerum observáre et fácere debémus?».//[13]//Dixítque ángelus Dómini ad//Mánue: «Ab ómnibus, quæ locútus sum uxóri tuæ, abstíneat se;//[14]//et quidquid ex//vínea náscitur, non cómedat, vinum et síceram non bibat, nullo vescátur//immúndo, et, quod ei præcépi, custódiat».///[15]//Dixítque Mánue ad ángelum Dómini: «Obsecro, ut retineámus te et//faciámus tibi hædum de capris».//[16]//Cui respóndit ángelus Dómini: «Si me rétines,//non cómedam panes tuos; sin autem vis holocáustum fácere, offer illud//Dómino». Et nesciébat Mánue quod ángelus Dómini esset.//[17]//Dixítque ad eum://«Quod est tibi nomen, ut, si sermo tuus fúerit explétus, honorémus te?».//[18]//Cui//ille respóndit: «Cur quæris nomen meum, quod est mirábile?».//[19]//Tulit ítaque//Mánue hædum de capris et oblatiónem símilæ et pósuit super petram ófferens//Dómino, qui facit mirabília; ipse autem et uxor eius intuebántur.//[20]//Cumque//ascénderet flamma de altári in cælum, ángelus Dómini in flamma páriter//ascéndit. Quod cum vidísset Mánue et uxor eius, proni cecidérunt in terram;//[21]//et//ultra non eis appáruit ángelus Dómini. Statímque intelléxit Mánue ángelum esse//Dómini//[22]//et dixit ad uxórem suam: «Morte moriémur, quia vídimus Deum».//[23]//Cui//respóndit múlier: «Si Dóminus nos vellet occídere, de mánibus nostris//holocáustum et oblatiónem non suscepísset nec ostendísset nobis hæc ómnia//neque tália dixísset».///[24]//Péperit ítaque fílium et vocávit nomen eius Samson. Crevítque puer, et//benedíxit ei Dóminus.//[25]//Cœpítque spíritus Dómini impéllere eum in Castris Dan//inter Sáraa et Esthaol.
RESPONSORIUM
(Lc 1, 13 b. 15 b; Iudic 13, 3 a. 5)
℟.//Dixit Angelus ad Zacharíam: Uxor tua páriet tibi fílium, et vocábis nomen//eius Ioánnem; vinum et síceram non bibet, et Spíritu Sancto replébitur adhuc ex//útero matris suæ,
*//Erit enim nazarǽus Dei.
℣.//Appáruit Angelus Dómini uxóri Mánue et dixit: Concípies et páries fílium,//cuius non tanget caput novácula.
*//Erit enim nazarǽus Dei.
LECTIO ALTERA
Ex Tractátu sancti Cypriáni epíscopi et mártyris De domínica oratióne
(Nn. 23-24: CSEL 3, 284-285)
Qui filii Dei sumus, in Dei pace maneamus
Adiúnxit plane et áddidit legem, certa nos condicióne et sponsióne//constríngens, ut sic nobis dimítti débita postulémus secúndum quod et ipsi//debitóribus nostris dimíttimus, sciéntes impetrári non posse quod pro peccátis//pétimus, nisi et ipsi circa peccatóres nostros pária fecérimus. Idcírco et álio in//loco dicit://*In qua mensúra mensi fuéritis, in ea remetiétur vobis.//Et qui servus,//post dimíssum sibi a dómino omne débitum, consérvo suo nóluit ipse dimíttere,//in cárcerem religátur. Quia indulgére consérvo nóluit, quod sibi a dómino//indúltum fúerat amísit.///Quæ adhuc fórtius Christus in præcéptis suis maióre censúræ suæ vigóre//propónit.//*Cum stetéritis,//inquit,//*ad oratiónem, remíttite si quid habétis advérsus//*áliquem, ut et Pater vester, qui in cælis est, remíttat peccáta vobis. Si autem vos//*non remiséritis, neque Pater vester, qui in cælis est, remíttet vobis peccáta//*vestra.//Excusátio tibi nulla in die iudícii súperest, cum secúndum tuam//senténtiam iudicéris, et quod féceris, hoc et ipse patiáris.///Pacíficos enim et concórdes atque//*unánimes esse in domo//sua Deus præcépit;//et quales nos fecit secúnda nativitáte, tales vult renátos perseveráre, ut qui fílii//Dei sumus, in Dei pace maneámus, et quibus spíritus unus est, unus sit et ánimus//et sensus. Sic nec sacrifícium Deus récipit dissidéntis et ab altári reverténtem//prius fratri reconciliári iubet, ut pacíficis précibus et Deus possit esse placátus.//Sacrifícium Deo maius est pax nostra et fratérna concórdia et de unitáte Patris et//Fílii et Spíritus Sancti plebs adunáta.///Neque enim in sacrifíciis, quæ Abel et Cain primi obtulérunt, múnera eórum//Deus, sed corda intuebátur, ut ille placéret in múnere qui placébat in corde. Abel//pacíficus et iustus, dum Deo sacríficat innocénter, dócuit et céteros, quando ad//altáre munus ófferunt, sic veníre cum Dei timóre, cum símplici corde, cum lege//iustítiæ, cum concórdiæ pace. Mérito ille, dum in sacrifício Dei talis est, ipse//póstmodum sacrifícium Deo factus est, ut martýrium primus osténdens, initiáret//sánguinis sui glória domínicam passiónem, qui et iustítiam Dómini habúerat et//pacem. Tales dénique a Dómino coronántur, tales in die iudícii cum Dómino//vindicabúntur.///Céterum discórdans et díssidens et pacem cum frátribus non habens,//secúndum quod beátus Apóstolus et Scriptúra sancta testátur, nec si pro nómine//occísus fúerit, crimen dissensiónis fratérnæ póterit evádere, quia sicut scriptum//est://*Qui////*fratrem suum odit, homicída est,//nec ad regnum cælórum pérvenit aut//cum Deo vivit homicída. Non potest esse cum Christo, qui imitátor Iudæ máluit//esse quam Christi.
RESPONSORIUM
(Eph 4, 1. 3. 4 b; Rom 15, 5 b. 6 a)
℟.//Obsecro vos, ut digne ambulétis vocatióne qua vocáti estis, sollíciti//serváre unitátem spíritus in vínculo pacis.
*//Sicut et vocáti estis in una spe//vocatiónis vestræ.
℣.//Det vobis Deus idípsum sápere in altérutrum, ut unánimes uno ore//glorificétis Deum.
*//Sicut et vocáti estis in una spe vocatiónis vestræ.
Oratio
Deus, in te sperántium fortitúdo, invocatiónibus nostris adésto propítius et,//quia sine te nihil potest mortális infírmitas, grátiæ tuæ præsta semper auxílium,//ut, in exsequéndis mandátis tuis, et voluntáte tibi et actióne placeámus. Per//Dóminum.
SABBATO HEBDOMADÆ XI
Ad Officium lectionis
LECTIO PRIOR
De libro Iúdicum
16, 4-6. 16-31
Perfidia Dalilæ et mors Samsonis
In diébus illis://[4]//Amávit Samson mulíerem, quæ habitábat in valle Sorec et//vocabátur Dálila.//[5]//Venerúntque ad eam príncipes Philisthinórum atque dixérunt://«Décipe eum et disce ab illo in quo tantam hábeat fortitúdinem, et quómodo eum//superáre valeámus et vinctum humiliáre; quod si féceris, dábimus tibi sínguli//mille centum argénteos».///[6]//Locúta est ergo Dálila ad Samson: «Dic mihi, óbsecro, in quo sit tua//máxima fortitúdo, et quid sit, quo ligátus humiliéris».///[16]//Cumque molésta ei esset et per multos dies iúgiter eum urgéret, defécit//ánima eius et ad mortem usque lassáta est.//[17]//Tunc apériens ei totum cor suum//dixit ad eam: «Novácula numquam ascéndit super caput meum, quia nazarǽus//consecrátus Deo sum de útero matris meæ; si rasum fúerit caput meum, recédet a//me fortitúdo mea, et defíciam eróque ut céteri hómines».///[18]//Videns illa quod conféssus ei esset omnem ánimum suum, misit ad//príncipes Philisthinórum atque mandávit: «Ascéndite adhuc semel, quia nunc//mihi apéruit totum cor suum». Qui ascendérunt, assúmpta pecúnia, quam//promíserant.//[19]//At illa dormíre eum fecit super génua sua vocavítque tonsórem et//fecit rádere septem crines eius et cœpit humiliáre eum: statim enim ab eo//fortitúdo discéssit.//[20]//Dixítque: «Philístim super te, Samson!». Qui de somno//consúrgens dixit in ánimo suo: «Egrédiar, sicut ante feci, et me excútiam»,//nésciens quod Dóminus recessísset ab eo.//[21]//Quem cum apprehendíssent//Philísthim, statim eruérunt óculos eius et duxérunt Gazam vinctum duábus//caténis ǽneis et clausum in cárcere mólere fecérunt.///[22]//Iámque capílli eius renásci cœperant, postquam rasi sunt.//[23]//Príncipes autem//Philisthinórum convenérunt in unum, ut immolárent hóstias magníficas Dagon//deo suo et epularéntur dicéntes://«Trádidit deus noster in manus nostras//inimícum nostrum Samson».///[24]//Quem étiam pópulus videns laudábat deum suum eadémque dicébat://«Trádidit deus noster in manus nostras//adversárium nostrum,//qui vastávit terram nostram//et occídit plúrimos nostrum».///[25]//Cum enim iam hilarióres essent, postulavérunt, ut vocarétur Samson et ante//eos lúderet. Qui addúctus de cárcere ludébat ante eos; fecerúntque eum stare//inter duas colúmnas.//[26]//Qui dixit púero tenénti manum suam: «Dimítte me, ut//tangam colúmnas, quibus ímminet domus, et reclíner super eas et páululum//requiéscam».//[27]//Domus autem plena erat virórum ac mulíerum; et erant ibi omnes//príncipes Philisthinórum, ac de tecto círciter tria mília utriúsque sexus//spectábant ludéntem Samson.///[28]//At ille invocávit Dóminum dicens: «Dómine Deus, meménto mei! Et redde//mihi tantum hac vice fortitúdinem prístinam, Deus, ut ulcíscar me de Philísthim//saltem pro uno duórum lúminum meórum!».//[29]//Et tangens ambas colúmnas//médias, quibus innitebátur domus, obnixúsque contra álteram eárum déxtera et//contra álteram læva//[30]//ait: «Moriátur ánima mea cum Philístim!». Concussísque//fórtiter colúmnis, cécidit domus super omnes príncipes et céteram multitúdinem,//quæ ibi erat; multóque plures interfécit móriens, quam ante vivus occíderat.///[31]//Descendéntes autem fratres eius et univérsa cognátio tulérunt corpus eius et//sepeliérunt inter Sáraa et Esthaol in sepúlcro patris sui Mánue; iudicavítque//Israel vigínti annis.
RESPONSORIUM
(Ps 42 (43), 1 a; 30 (31), 4 a; Iudic 16, 28 b)
℟.//Iúdica me, Deus, et discérne causam meam de gente non sancta,
*//Quóniam fortitúdo mea et refúgium meum es tu.
℣.//Meménto mei et redde mihi fortitúdinem prístinam.
*//Quóniam fortitúdo//mea et refúgium meum es tu.
LECTIO ALTERA
Ex Tractátu sancti Cypriáni epíscopi et mártyris De domínica oratióne
(Nn. 28-30: CSEL 3, 287-289)
Nec verbis tantum, sed et factis orandum est
Quid mirum, fratres dilectíssimi, si orátio talis est quam Deus dócuit, qui//magistério suo omnem precem nostram salutári sermóne breviávit? Hoc iam per//Isaíam prophétam fúerat ante prædíctum, cum plenus Spíritu Sancto de Dei//maiestáte ac pietáte loquerétur.//*Verbum consúmmans,//inquit,//*et brévians in//*iustítia, quóniam sermónem breviátum fáciet Deus in toto orbe terræ.//Nam cum//Dei sermo Dóminus noster Iesus Christus ómnibus vénerit et cólligens doctos//páriter et indóctos, omni séxui atque ætáti præcépta salútis edíderit, præceptórum//suórum fecit grande compéndium, ut in disciplína cælésti discéntium memória//non laboráret, sed quod esset símplici fídei necessárium velóciter dísceret.///Sic cum docéret quid sit vita ætérna, sacraméntum vitæ magna et divína//brevitáte compléxus est dicens://*Hæc est autem vita ætérna, ut cognóscant te//*solum et verum Deum, et quem misísti Iesum Christum.//Item cum de lege et//prophétis præcépta prima et maióra decérperet://*Audi,//inquit,//*Israel: Dóminus//*Deus tuus Dóminus unus est;//et://*Díliges Dóminum Deum tuum de toto corde tuo//*et de tota ánima tua et de tota virtúte tua. Hoc primum, et secúndum símile huic://*Díliges próximum tuum tamquam te. In his duóbus præcéptis tota lex pendet et//*prophétæ.//Et íterum://*Quæcúmque voluéritis ut fáciant vobis hómines bona, ita et//*vos fácite illis. Hæc est enim lex et prophétæ.///Nec verbis tantum sed et factis Deus oráre nos dócuit, ipse orans frequénter//et déprecans, et quid nos fácere oportéret exémpli sui contestatióne demónstrans,//sicut scriptum est://*Ipse autem fuit secédens in solitúdines et adórans;//et íterum://*Exívit in montem oráre et fuit pernóctans in oratióne Dei.///Orábat autem Dóminus et rogábat non pro se — quid enim pro se ínnocens//precarétur? — sed pro delíctis nostris, sicut et ipse declárat cum dicit ad Petrum://*Ecce Sátanas postulábat ut vos vexáret quómodo tríticum. Ego autem rogávi pro//*te, ne defíciat fides tua.//Et póstmodum pro ómnibus Patrem deprecátur dicens://*Non pro his autem rogo solis, sed et pro illis qui creditúri sunt per verbum//*ipsórum in me, ut omnes unum sint, sicut et tu, Pater, in me et ego in te, ut et ipsi//*in nobis sint.///Magna Dei propter salútem nostram benígnitas páriter et píetas, ut non//conténtus, quod nos sánguine suo redímeret, adhuc pro nobis ámplius et rogáret.//Rogántis autem desidérium vidéte quod fúerit, ut quómodo unum sunt Pater et//Fílius, sic et nos in ipsa unitáte maneámus.
RESPONSORIUM
(Ps 24 (25), 1-2 a. 5)
℟.//Ad te, Dómine, levávi ánimam meam;
*//Deus meus, in te confído, non//erubéscam.
℣.//Dírige me in veritáte tua et doce me, quia tu es Deus salútis meæ, et te//sustínui tota die.
*//Deus meus, in te confído, non erubéscam.
Oratio
Deus, in te sperántium fortitúdo, invocatiónibus nostris adésto propítius et,//quia sine te nihil potest mortális infírmitas, grátiæ tuæ præsta semper auxílium,//ut, in exsequéndis mandátis tuis, et voluntáte tibi et actióne placeámus. Per//Dóminum.
DOMINICA
Ad Officium lectionis
LECTIO PRIOR
De libro primo Samuélis
16, 1-13
David rex ungitur
In diébus illis://[1]//Dixit Dóminus ad Samuélem: «Usquequo tu luges Saul, cum//ego proiécerim eum, ne regnet super Israel? Imple cornu tuum óleo et veni, ut//mittam te ad Isai Bethlehemítem: provídi enim in fíliis eius mihi regem».//[2]//Et ait//Sámuel: «Quómodo vadam? Audiet enim Saul et interfíciet me». Et ait//Dóminus: «Vítulam de arménto tolles in manu tua et dices: “Ad immolándum//Dómino veni”.//[3]//Et vocábis Isai ad víctimam; et ego osténdam tibi quid fácias, et//unges quemcúmque monstrávero tibi».///[4]//Fecit ergo Sámuel, sicut locútus est ei Dóminus, venítque in Béthlehem. Et//expavérunt senióres civitátis occurréntes ei dixerúntque: «Pacificúsne ingréssus//tuus?».//[5]//Et ait: «Pacíficus; ad immolándum Dómino veni. Sanctificámini et//veníte mecum, ut ímmolem». Sanctificávit ergo Isai et fílios eius et vocávit eos//ad sacrifícium.///[6]//Cumque ingréssi essent, vidit Eliab et ait: «Absque dúbio coram Dómino est//christus eius!».//[7]//Et dixit Dóminus ad Samuélem: «Ne respícias vultum eius//neque altitúdinem statúræ eius, quóniam abiéci eum; nec iuxta intúitum hóminis//iúdico: homo enim videt ea, quæ parent, Dóminus autem intuétur cor».//[8]//Et//vocávit Isai Abínadab et addúxit eum coram Samuéle, qui dixit: «Nec hunc//elégit Dóminus».//[9]//Addúxit autem Isai Samma, de quo ait: «Etiam hunc non//elégit Dóminus».//[10]//Addúxit ítaque Isai septem fílios suos coram Samuéle, et ait//Sámuel ad Isai: «Non elégit Dóminus ex istis».///[11]//Dixítque Sámuel ad Isai: «Numquid iam compléti sunt fílii?». Qui//respóndit: «Adhuc réliquus est mínimus et pascit oves». Et ait Sámuel ad Isai://«Mitte et adduc eum; nec enim discumbémus prius quam huc ille vénerit».//[12]//Misit ergo et addúxit eum; erat autem rufus et pulcher aspéctu decoráque fácie.//Et ait Dóminus: «Surge, unge eum: ipse est enim».//[13]//Tulit ígitur Sámuel cornu//ólei et unxit eum in médio fratrum eius; et diréctus est spíritus Dómini in David//a die illa et in réliquum. Surgénsque Sámuel ábiit in Rama.
RESPONSORIUM
(Ps 88 (89), 20 bc. 22 a. 21)
℟.//Pósui adiutórium in poténte et exaltávi eléctum de plebe;
*//Manus enim//mea firma erit cum eo.
℣.//Invéni David servum meum; óleo sancto meo unxi eum.
*//Manus enim//mea firma erit cum eo.
LECTIO ALTERA
Ex Tractátu Faustíni Luciferáni presbýteri De Trinitáte
(Nn. 39-40: CCL 69, 340-341)
Christus rex et sacerdos in æternum
Salvátor noster vere christus secúndum cárnem factus est, exsístens verus//rex, verus et sacérdos: utrúmque idem ipse, ne quid in Salvatóre minus//haberétur. Audi ítaque ipsum regem factum, cum dicit://*Ego autem constitútus//*sum rex ab eo super Sion, montem sanctum eius//. Audi quod étiam sacérdos sit de//Patris testimónio dicéntis://*Tu es sacérdos in ætérnum secúndum órdinem//*Melchísedech//. Aaron primus in lege ex unctióne chrísmatis factus est sacérdos;//et non dixit: «secúndum órdinem Aaron», ne et Salvatóris sacerdótium//successióne habéri posse crederétur. Illud enim sacerdótium, quod fuit in Aaron,//successióne constábat; sacerdótium vero Salvatóris non in álterum successióne//transfértur, eo quod ipse sacérdos iúgiter persevéret, secúndum quod scriptum//est://*Tu es sacérdos in ætérnum secúndum órdinem Melchísedech.///Est ergo salvátor secúndum carnem et rex et sacérdos, sed non corporáliter//unctus sed spiritáliter. Illi enim apud Israelítas reges et sacerdótes, ólei unctióne//corporáliter uncti, reges erant et sacerdótes: non utrúmque unus, sed sínguli//quisque eórum aut rex erat aut sacérdos; soli enim Christo perféctio in ómnibus//et plenitúdo debétur, qui et legem vénerat adimplére.///Sed licet non utrúmque sínguli eórum essent, tamen regáli aut sacerdotáli//óleo uncti corporáliter,//*christi//vocabántur. Salvátor autem, qui vere Christus est,//Spíritu Sancto unctus est, ut adimplerétur quod de eo scriptum est://*Proptérea//*unxit te Deus, Deus tuus, óleo lætítiæ præ consórtibus tuis//. In hoc enim plus//quam consórtes ipsíus nóminis unctus est, cum est unctus óleo lætítiæ, quo non//áliud significátur quam Spíritus Sanctus.///Hoc verum esse ab ipso Salvatóre cognóscimus. Nam cum accepísset et//aperuísset librum Isaíæ et legísset://*Spíritus Dómini super me, propter quod unxit//*me//, adimplétam tunc dixit prophetíam in áuribus auditórum. Sed et Petrus//princeps Apostolórum illud chrisma unde Salvátor christus osténditur, dócuit//esse Spíritum Sanctum, id ipsum et virtútem Dei, quando in Actibus//Apostolórum ad fidelíssimum et misericórdem, qui erat tunc centúrio,//loquebátur. Nam inter cétera ait://*Incípiens a Galilǽa post baptísmum quod//*prædicávit Ioánnes, Iesum Nazarǽum, quem unxit Deus Spíritu Sancto et virtúte,//*hic circuívit fáciens virtútes et magnália, atque omnes líberans obséssos a//*diábolo//.///Vides quia et Petrus dixit hunc Iesum secúndum carnem unctum esse//*Spíritu//*Sancto et virtúte//. Unde et vere ipse Iesus secúndum carnem factus est Christus,//qui unctióne Sancti Spíritus et rex factus est et sacérdos in ætérnum.
RESPONSORIUM
(Cf. Hebr 6, 20)
℟.//Intuémini quantus sit iste, qui ingréditur ad salvándas gentes:
*//Ipse est//rex iustítiæ, cuius generátio non habet finem.
℣.//Præcúrsor pro nobis ingréditur, secúndum órdinem Melchísedech póntifex//factus in ætérnum.
*//Ipse est rex iustítiæ, cuius generátio non habet finem.
Oratio
Sancti nóminis tui, Dómine, timórem páriter et amórem fac nos habére//perpétuum, quia numquam tua gubernatióne destítuis, quos in soliditáte tuæ//dilectiónis instítuis. Per Dóminum.
FERIA II HEBDOMADÆ XII
Ad Officium lectionis
LECTIO PRIOR
De libro primo Samuélis
17, 1-10. 32. 38-51
David prœlium cum Goliath committit
In diébus illis://[1]//Congregántes Philísthim ágmina sua in prœlium,//convenérunt in Socho Iudæ et castrametáti sunt inter Socho et Azéca in//Aphesdómmim.//[2]//Porro Saul et viri Israel congregáti venérunt in vallem//Terebínthi et instruxérunt áciem ad pugnándum contra Philísthim.//[3]//Et Philísthim//stabant super montem ex hac parte, et Israel stabat super montem ex áltera parte;//vallísque erat inter eos.///[4]//Et egréssus est vir propugnátor de castris Philisthinórum nómine Góliath de//Geth altitúdinis sex cubitórum et palmi.//[5]//Et cassis ǽrea super caput eius, et loríca//squamáta induebátur; porro pondus lorícæ eius quinque mília siclórum æris.//[6]//Et//ócreas ǽreas habébat in crúribus et acínaces ǽreus erat inter úmeros eius.//[7]//Hastíle autem hastæ eius erat quasi liciatórium texéntium, ipsum autem ferrum//hastæ eius sescéntos siclos habébat ferri; et ármiger eius antecedébat eum.//[8]//Stansque clamábat advérsum ágmina Israel et dicébat eis: «Quare venítis paráti//ad prœlium? Numquid ego non sum Philisthǽus, et vos servi Saul? Elígite ex//vobis virum, et descéndat ad singuláre certámen!//[9]//Si quíverit pugnáre mecum et//percússerit me, érimus vobis servi; si autem ego prævalúero et percússero eum,//vos servi éritis et serviétis nobis».//[10]//Et aiébat Philisthǽus: «Ego exprobrávi//agmínibus Israel hódie: Date mihi virum, et íneat mecum singuláre certámen!».///[32]//Cum David fuísset addúctus ad Saul, locútus est ei: «Non cóncidat cor//cuiúsquam in eo; ego servus tuus vadam et pugnábo advérsus Philisthǽum//istum».///[38]//Et índuit Saul David vestiméntis suis et impósuit gáleam ǽream super caput//eius et vestívit eum loríca.//[39]//Accínctus ergo David gládio eius super vestem suam//cœpit tentáre, si armátus posset incédere; non enim habébat consuetúdinem.//Dixítque David ad Saul: «Non possum sic incédere, quia nec usum hábeo». Et//depósuit ea//[40]//et tulit báculum suum in manu sua; et elégit sibi quinque levíssimos//lápides de torrénte et misit eos in peram pastorálem, qua ut sácculo lápidum//utebátur, et fundam manu tulit et procéssit advérsum Philisthǽum.///[41]//Ibat autem Philisthǽus incédens et appropínquans advérsum David, et//ármiger eius ante eum.//[42]//Cumque inspexísset Philisthǽus et vidísset David,//despéxit eum; erat enim aduléscens rufus et pulcher aspéctu.//[43]//Et dixit//Philisthǽus ad David: «Numquid ego canis sum, quod tu venis ad me cum//báculo?». Et maledíxit Philisthǽus David in diis suis;//[44]//dixítque ad David: «Veni//ad me, et dabo carnes tuas volatílibus cæli et béstiis terræ».///[45]//Dixit autem David ad Philisthǽum: «Tu venis ad me cum gládio et hasta et//acínace; ego autem vénio ad te in nómine Dómini exercítuum, Dei ágminum//Israel, quibus exprobrásti.//[46]//Hódie dabit te Dóminus in manu mea, et percútiam//te et áuferam caput tuum a te; et dabo cadáver tuum et cadávera castrórum//Philísthim hódie volatílibus cæli et béstiis terræ, ut sciat omnis terra quia est//Deus in Israel,//[47]//et nóverit univérsa ecclésia hæc quia non in gládio nec in hasta//salvat Dóminus: ipsíus enim est bellum, et tradet vos in manus nostras».///[48]//Cum ergo surrexísset Philisthǽus et veníret et appropinquáret contra David,//festinávit David et cucúrrit ad pugnam advérsum Philisthǽum.//[49]//Et misit manum//suam in peram tulítque unum lápidem et funda iecit; et percússit Philisthǽum in//fronte, et infíxus est lapis in fronte eius, et cécidit in fáciem suam super terram.//[50]//Prævaluítque David advérsum Philisthǽum in funda et in lápide; percussúmque//Philisthǽum interfécit. Cumque gládium non habéret in manu David,//[51]//cucúrrit et//stetit super Philisthǽum; et tulit gládium eius et edúxit eum de vagína sua et//interfécit eum præcidítque caput eius.
RESPONSORIUM
(Cf. 1 Sam 17, 37; cf. Ps 56 (57), 4 c. 5 a)
℟.//Dóminus, qui erípuit me de ore leónis et de manu béstiæ liberávit me.
*//Ipse me erípiet de mánibus inimicórum meórum.
℣.//Misit Deus misericórdiam suam et veritátem suam: ánimam meam erípuit//de médio catulórum leónum.
*//Ipse me erípiet de mánibus inimicórum meórum.
LECTIO ALTERA
Ex Tractátu sancti Gregórii Nysséni epíscopi De perfécta christiáni forma
(PG 46, 254-255)
Christianus alter Christus
Paulus máxime ómnium exquisíte, et qui Christus sit novit, et qualem esse//opórteat, qui ab eo nomen accépit, ex iis quæ gessit ipse, declarávit: nam ádeo//accuráte illum imitátus est, ut se in Dóminum ipsum expréssum osténderit,//quippe qui diligentíssima imitatióne formam ánimi sui ita tránstulit in ipsum//exémplar, ut non ámplius, qui loquebátur, Paulus, sed Christus esse viderétur,//quemádmodum ípsemet dicit, qui própria bona pulchre sentiébat://*Quóniam//*experiméntum,//inquit//*, quǽritis eius qui in me lóquitur, Christus.//Et://*Vivo ego,//*iam non ego, vivit autem in me Christus//.///Hic ígitur nobis et quam vim nomen hoc Christus hábeat patefécit, cum//díceret Christum esse Dei virtútem et Dei sapiéntiam, cumque et pacem ipsum//nomináret et lucem inaccessíbilem, in qua Deus inhábitat, expiatiónem et//redemptiónem et sacerdótem magnum et Pascha et propitiatiónem animárum,//splendórem glóriæ et figúram substántiæ et effectórem sæculórum, cibum ac//potum spiritálem, petram et aquam, fundaméntum fídei, et ánguli caput, et Dei//invisíbilis imáginem, et magnum Deum, caput córporis Ecclésiæ, et novæ//creatúræ primogénitum, et primítias eórum qui dormiérunt, et primogénitum ex//mórtuis, et primogénitum in multis frátribus, et mediatórem Dei et hóminum, et//Fílium unigénitum glória et honóre coronátum, et Dóminum glóriæ, et rerum//princípium, et regem iustítiæ, ad hæc et regem pacis, et regem ómnium,//impérium regni nullis términis circumscríptum obtinéntem.///His et áliis id genus nomínibus eum appellávit, quæ tam multa sunt, ut præ//multitúdine haud fácile número comprehéndi possint. Quæ quidem ómnia si//inter se componántur et singulórum colligántur significatiónes, mirábilem nobis//huius nóminis Christi vim apérient et maiestátis illíus quæ verbis explicári//nequit, tantum osténdent, quantum ánimis et cogitatióne cápere valuérimus.///Quámobrem cum ómnium máximum et diviníssimum et primum nomen//Dómini nostri bónitas nobis impertíverit, ut Christi cognómine decoráti//appellémur «christiáni», necésse est ut ómnia nómina, quæ vocem hanc//interpretántur, in nobis item conspiciántur expréssa, ne falso vocáti «christiáni»//videámur, sed ex vita testimónium habeámus.
RESPONSORIUM
(Ps 5, 12; 88 (89), 16 b-17 a)
℟.//Omnes qui sperant in te, Dómine, læténtur, in ætérnum exsúltent.//Obumbrábis eis et gloriabúntur in te,
*//Qui díligunt nomen tuum.
℣.//Dómine, in lúmine vultus tui ambulábunt et in nómine tuo exsultábunt tota//die.
*//Qui díligunt nomen tuum.
Oratio
Sancti nóminis tui, Dómine, timórem páriter et amórem fac nos habére//perpétuum, quia numquam tua gubernatióne destítuis, quos in soliditáte tuæ//dilectiónis instítuis. Per Dóminum.
FERIA III HEBDOMADÆ XII
Ad Officium lectionis
LECTIO PRIOR
De libro primo Samuélis
17, 57 — 18, 9. 20-30
Invidia Saul erga David
In diébus illis://[17,57]//Cum regréssus esset David, percússo Philisthǽo, tulit eum//Abner et introdúxit coram Saul caput Philisthǽi habéntem in manu.//[58]//Et ait ad//eum Saul: «De qua progénie es, o aduléscens?». Dixítque David: «Fílius servi tui//Isai Bethlehemítæ ego sum».///[18,1]//Et factum est, cum complésset loqui ad Saul, ánima Iónathan colligáta est//ánimæ David, et diléxit eum Iónathan quasi ánimam suam.//[2]//Tulítque eum Saul in//die illa et non concéssit ei, ut reverterétur in domum patris sui.//[3]//Iniérunt autem//Iónathan et David fœdus; diligébat enim eum quasi ánimam suam.//[4]//Et//exspoliávit se Iónathan túnicam, qua erat vestítus, et dedit eam David et réliqua//vestiménta sua usque ad gládium et arcum suum et usque ad bálteum.//[5]//Egrediebátur quoque David ad ómnia, quæcúmque misísset eum Saul, et//próspere agébat; posuítque eum Saul super viros belli, et accéptus erat in óculis//univérsi pópuli, étiam in conspéctu famulórum Saul.///[6]//Porro cum reverteréntur, cum redíret David, percússo Philisthǽo, egréssæ//sunt mulíeres de univérsis úrbibus Israel cantántes chorósque ducéntes in//occúrsum Saul regis in týmpanis et in cánticis lætítiæ et in sistris.//[7]//Et//præcinébant mulíeres ludéntes atque dicéntes://«Percússit Saul mília sua,//et David decem mília sua».///[8]//Irátus est autem Saul nimis, et displícuit in óculis eius iste sermo, dixítque://«Dedérunt David decem mília et mihi dedérunt mília; quid ei súperest nisi solum//regnum?».//[9]//Non rectis ergo óculis Saul aspiciébat David ex die illa et deínceps.///[20]//Diléxit autem Michol fília Saul áltera David, et nuntiátum est Saul et//plácuit ei;//[21]//dixítque Saul: «Dabo eam illi, ut fiat ei in scándalum, et sit super//eum manus Philisthinórum». Dixit ergo Saul ad David áltera vice: «Gener meus//eris hódie».//[22]//Et mandávit Saul servis suis: «Loquímini ad David secréto//dicéntes: “Ecce places regi, et omnes servi eius díligunt te; nunc ergo esto gener//regis”».//[23]//Et locúti sunt servi Saul in áuribus David ómnia verba hæc, et ait//David: «Num parum vobis vidétur génerum esse regis? Ego autem sum vir//pauper et ténuis».//[24]//Et renuntiavérunt servi Saul dicéntes: «Huiuscémodi verba//locútus est David».//[25]//Dixit autem Saul: «Sic loquímini ad David: “Non habet//necésse rex sponsália, nisi tantum centum præpútia Philisthinórum, ut fiat últio//de inimícis regis”». Porro Saul cogitábat trádere David in mánibus//Philisthinórum.///[26]//Cumque renuntiássent servi eius David verba, quæ díxerat Saul, plácuit//sermo in óculis David, ut fíeret gener regis.//[27]//Et nondum erant dies impléti, cum//David surgens ábiit cum viris, qui sub eo erant, et percússit ex Philísthim//ducéntos viros; et áttulit præpútia eórum, et annumeravérunt ea regi, ut esset//gener eius.///Dedit ítaque ei Saul Michol fíliam suam uxórem.//[28]//Et vidit Saul et intelléxit//quia Dóminus esset cum David; Michol autem fília Saul diligébat eum.//[29]//Et Saul//magis cœpit timére David; factúsque est Saul inimícus David cunctis diébus.//[30]//Et//egréssi sunt príncipes Philisthinórum; et, quotiescúmque egrediebántur, próspere//agébat David magis quam omnes servi Saul, et célebre factum est nomen eius//nimis.
RESPONSORIUM
(Ps 55 (56), 2. 4 b. 14 ab)
℟.//Miserére mei, Deus, quóniam conculcávit me homo, tota die impúgnans//oppréssit me.
*//Ego in te sperábo.
℣.//Quóniam eripuísti ánimam meam de morte et pedes meos de lapsu
*//Ego//in te sperábo.
LECTIO ALTERA
Ex Tractátu sancti Gregórii Nysséni epíscopi De perfécta christiáni forma
(PG 46, 283-286)
Tota vita Christum declaremus
Tria sunt quæ christiáni vitam declárant atque distínguunt: áctio, sermo,//cogitátio. Ex his prima óbtinet cogitátio; secúndo loco pónitur sermo, qui//concéptam et impréssam ánimo cogitatiónem verbis áperit et expónit; post//cogitatiónem et sermónem áctio órdine collocátur, quæ ánimo cogitáta factis//exséquitur. Si quid horum ígitur nos, ut fit, aut ad agéndum, aut ad cogitándum,//aut ad loquéndum ducit: opus est, ut ómnia nostra tum dicta, tum facta, tum//cogitáta ad divínam eárum notiónum, quibus Christus declarátur, régulam sic//dirigántur, ut nihil cogitémus, nihil dicámus, nihil faciámus, quod a sublími//eárum significatióne recédat.///Quid ígitur áliud eum opórtet fácere, qui magno Christi cognómine dignus//efféctus est, nisi ut ómnia sua tum cogitáta, tum dicta, tum facta diligénter//explóret, et, utrum eórum síngula ad Christum tendant, an ab illo sint aliéna,//diiúdicet? Multis autem modis fit hæc præclára diiudicátio. Quidquid enim//perturbatióne áliqua aut ágitur aut cogitátur aut dícitur, id cum Christo mínime//cóngruit, sed adversárii notam et imáginem gerit, qui ánimi margarítæ pro cæno//perturbatiónes admíscet, ut pretiósi lápidis splendórem defórmet ac déleat.///Quod vero ab omni túrbida affectióne vácuum et purum est, id ad//tranquillitátis auctórem et príncipem spectat, qui Christus est, ex quo tamquam//ex puro incorruptóque fonte, qui suas ánimi notiónes atque affectiónes haurit et//derívat, talem cum princípio atque orígine similitúdinem præ se feret, qualem//óbtinet cum ipso fonte, quæ in rívulo decúrrit, quæque in ámphora respléndet//aqua.///Etenim una et éadem est, quæ in Christo, et quæ in méntibus nostris//conspícitur púritas. Sed illa in fonte náscitur, hæc inde manat et in nos derivátur://eam notiónum pulchritúdinem ad vitam secum trahens, ut abscónditi//manifestíque hóminis conveniéntia et tamquam concéntus quidam appáreat, cum//vitæ modéstiam et honestátem notiónes ex Christo proveniéntes moderéntur et//móveant. In hoc ígitur (meo quidem iudício) christiánæ vitæ perféctio sita est, ut//nóminum quibus Christi nomen significátur partícipes, eórum vim et ánimo et//oratióne et vivéndi institútis exprimámus.
RESPONSORIUM
(Col 3, 17; Rom 14, 7)
℟.//Omne quodcúmque fácitis in verbo aut in ópere,
*//Omnia in nómine//Dómini Iesu.
℣.//Nemo nostrum sibi vivit et nemo sibi móritur.
*//Omnia in nómine Dómini//Iesu.
Oratio
Sancti nóminis tui, Dómine, timórem páriter et amórem fac nos habére//perpétuum, quia numquam tua gubernatióne destítuis, quos in soliditáte tuæ//dilectiónis instítuis. Per Dóminum.
FERIA IV HEBDOMADÆ XII
Ad Officium lectionis
LECTIO PRIOR
De libro primo Samuélis
19, 8-10; 20, 1-17
De amicitia inter David et Ionatham
In diébus illis://[19,8]//Motum est rursum bellum, et egréssus David pugnávit//advérsum Philísthim percussítque eos plaga magna; et fugérunt a fácie eius.//[9]//Et//factus est spíritus Dómini malus in Saul; sedébat autem in domo sua et tenébat//lánceam, porro David psallébat in manu sua.//[10]//Nisúsque est Saul confígere//láncea David in paríete; et declinávit David a fácie Saul, láncea autem, casso//vúlnere, perláta est in paríetem. Et David fugit et salvátus est nocte illa.///[20,1]//Fugit autem David de Náioth, quæ est in Rama, veniénsque locútus est//coram Iónathan: «Quid feci? Quæ est iníquitas mea et quod peccátum meum in//patrem tuum, quia quærit ánimam meam?».//[2]//Qui dixit ei: «Absit, non moriéris;//neque enim fáciet pater meus quidquam grande vel parvum, nisi prius indicáverit//mihi: hoc ergo celávit me pater meus tantúmmodo? Nequáquam erit istud».//[3]//Et//rursum respóndit David et ait: «Scit profécto pater tuus quia invéni grátiam in//óculis tuis, et dixit: “Nésciat hoc Iónathan, ne forte tristétur”. Quinímmo vivit//Dóminus et vivit ánima tua quia uno tantum gradu ego morsque divídimur».///[4]//Et ait Iónathan ad David: «Quid desíderat ánima tua, ut fáciam tibi?».//[5]//Dixit//autem David ad Iónathan: «Ecce neoménia est crástino, et ego ex more sedére//sóleo iuxta regem ad vescéndum; dimítte ergo me, ut abscóndar in agro usque ad//vésperam diéi tértiæ.//[6]//Si requisíerit me pater tuus, respondébis eis: “Rogávit me//David, ut iret celériter in Béthlehem civitátem suam, quia víctimæ ánnuæ ibi//sunt univérsis contribúlibus eius”.//[7]//Si díxerit: “Bene”, pax erit servo tuo; si//autem fúerit irátus, scito quia malum decrétum est ab eo.//[8]//Fac ergo//misericórdiam in servum tuum, quia fœdus Dómini me fámulum tuum tecum//iníre fecísti; si autem est in me áliqua iníquitas, tu me intérfice et ad patrem tuum//ne introdúcas me».//[9]//Et ait Iónathan: «Absit hoc a te; neque enim fíeri potest ut, si//certo cognóvero malum decrétum esse a patre meo contra te, non annúntiem//tibi».//[10]//Respondítque David ad Iónathan: «Quis nuntiábit mihi, si quid forte//respónderit tibi pater tuus dure?».///[11]//Et ait Iónathan ad David: «Veni, egrediámur foras in agrum». Cumque//exíssent ambo in agrum,//[12]//ait Iónathan ad David: «Vivit Dóminus, Deus Israel,//investigábo senténtiam patris mei hoc fere témpore cras vel peréndie; et si//áliquid boni fúerit super David, et non statim míserim ad te et notum tibi//fécerim,//[13]//hæc fáciat Dóminus in Iónathan et hæc áugeat! Si autem//perseveráverit patris mei malítia advérsum te, hoc quoque notum fáciam tibi et//dimíttam te, ut vadas in pace. Et sit Dóminus tecum, sicut fuit cum patre meo.//[14]//Et, si víxero, fácies mihi misericórdiam Dómini; si vero mórtuus fúero,//[15]//non//áuferas misericórdiam tuam a domo mea usque in sempitérnum, quando//eradicáverit Dóminus inimícos David unumquémque de terra».//[16]//Pépigit ergo//fœdus Iónathan cum domo David dicens: «Requírat Dóminus de manu//inimicórum David!».//[17]//Et áddidit Iónathan ut fáceret David iuráre per//dilectiónem suam erga illum; sicut ánimam enim suam, ita diligébat eum.
RESPONSORIUM
(Cf. Prov 17, 17; 1 Io 4, 7 b)
℟.//Omni témpore díligit qui amícus est.
*//Et frater in angústiis comprobátur.
℣.//Omnis qui díligit, ex Deo natus est et cognóscit Deum.
*//Et frater in//angústiis comprobátur.
LECTIO ALTERA
Ex Tractátu beáti Ælrédi abbátis De spiritáli amicítia
(Lib. 3: PL 195, 692-693)
Vera perfecta et æterna amicitia
Præstantíssimus iúvenum Iónathas, non régium stemma, nec regni//exspectatiónem atténdens, fœdus íniit cum David, et servum in amicítiam//adæquans dómino, sic fugátum a patre, sic latitántem in erémo, sic adiudicátum//morti, neci destinátum, sibi prǽtulit, se humílians, et illum exáltans://*Tu,//inquit,//*eris rex, et ego ero secúndus post te.///O præclaríssimum veræ amicítiæ spéculum! Mira res! Rex furébat in servum//et quasi in ǽmulum regni totam pátriam excitábat; sacerdótes árguens//proditiónis, pro sola suspicióne trucídat; lustrat némora, valles exquírit, montes//et rupes armáta óbsidet manu, omnes se régiæ indignatiónis spondent ultóres;//solus Iónathas, qui solus iústius póterat invidére, patri resisténdum putávit,//deferéndum amíco, præbéndum in tanta adversitáte consílium, et amicítiam//regno prǽferens://*Tu eris//, ait,//*rex, et ego ero secúndus post te.//Et vide, quómodo//pater adulescéntis contra amícum excitábat invídiam, convíciis urgens, terrens//minis spoliándum regno, honóre privándum commémorans.///Cum enim in David mortis senténtiam protulísset, Iónathas amíco non défuit.//*Quare moriétur David? quid peccávit? quid fecit? Ipse pósuit ánimam suam in//*manu sua, et percússit Philisthǽum, lætátus es. Quare ergo moriétur?//Ad hanc//vocem versus in insániam rex, láncea nisus est confódere Iónatham cum paríete//addénsque convícia minis://*Fili//, inquit,//*mulíeris ultro virum rapiéntis; scio quia//*díligis eum in confusiónem tuam, et in confusiónem ignominiósæ matris tuæ.//Deínde totum virus, quo pectus iúvenis aspergerétur, evómuit, adíciens verbum//ambitiónis incitaméntum, foméntum invídiæ, zeli et amaritúdinis incentívum://*Quámdiu víxerit fílius Isai, non stabiliétur regnum tuum.///Quis non moverétur his verbis, non invidéret? Cuius amórem, cuius grátiam,//cuius amicítiam non corrúmperent, non minúerent, non obliterárent? Ille//amantíssimus aduléscens amicítiæ iura consérvans, fortis ad minas, pátiens ad//convícia, propter amicítiam regni contémptor, ímmemor glóriæ, sed memor//grátiæ.//*Tu eris//, inquit,//*rex, et ego ero secúndus post te.///Hæc est vera, perfécta, stábilis et ætérna amicítia: quam invídia non//corrúmpit, non suspício mínuit, non dissólvit ambítio; quæ sic tentáta non cessit,//sic arietáta non córruit; quæ tot convíciis pulsáta cérnitur inflexíbilis, tot//lacessíta iniúriis permánsit immóbilis.//*Vade//ergo//*, et tu fac simíliter.
RESPONSORIUM
(Eccli 6, 14. 17)
℟.//Amícus fidélis protéctio fortis;
*//Qui autem invénit illum, invénit//thesáurum.
℣.//Qui timet Deum, habébit amicítiam eius, quóniam secúndum illum erit//amícus illíus.
*//Qui autem invénit illum, invénit thesáurum.
Oratio
Sancti nóminis tui, Dómine, timórem páriter et amórem fac nos habére//perpétuum, quia numquam tua gubernatióne destítuis, quos in soliditáte tuæ//dilectiónis instítuis. Per Dóminum.
FERIA V HEBDOMADÆ XII
Ad Officium lectionis
LECTIO PRIOR
De libro primo Samuélis
21, 2-10; 22, 1-5
Fuga David
In diébus illis://[21,2]//Venit David in Nob ad Achímelech sacerdótem, et obstúpuit//Achímelech eo quod venísset David, et dixit ei: «Quare tu solus et nullus est//tecum?».//[3]//Et ait David ad Achímelech sacerdótem: «Rex præcépit mihi//negótium et dixit: “Nemo sciat rem, propter quam a me missus es, et cuiúsmodi//tibi præcépta déderim”, púeris vero condíxi in illum et illum locum.//[4]//Nunc ígitur,//si habes ad manum quinque panes, da mihi, aut quidquid invéneris».///[5]//Et respóndens sacérdos David ait ei: «Non hábeo panes láicos ad manum,//sed tantum panem sanctum; si mundi sunt púeri máxime a muliéribus?».//[6]//Et//respóndit David sacerdóti et dixit ei: «Equidem, si de muliéribus ágitur,//continúimus nos ab heri et nudiustértius. Quando egrediébar, fuérunt córpora//puerórum sancta, quamvis iter esset profánum. Quanto magis hódie sunt sancti//quoad córpora».//[7]//Dedit ergo ei sacérdos sanctificátum panem, neque enim erat//ibi panis, nisi tantum panes propositiónis, qui subláti fúerant a fácie Dómini, ut//poneréntur panes cálidi.///[8]//Erat autem ibi vir de servis Saul in die illa reténtus ante Dóminum; et nomen//eius Doeg Idumǽus, potentíssimus pastórum Saul.///[9]//Dixit autem David ad Achímelech: «Si habes hic ad manum hastam aut//gládium? Quia gládium meum et arma mea non tuli mecum; negótium enim//regis urgébat».//[10]//Et dixit sacérdos: «Ecce hic gládius Góliath Philisthǽi, quem//percussísti in valle Terebínthi; est involútus pállio post ephod. Si istum vis//tóllere, tolle, neque enim est álius hic absque eo». Et ait David: «Non est huic//alter símilis; da mihi eum».///[22,1]//Abiit ergo inde David et fugit in spelúncam Odóllam; quod cum audíssent//fratres eius et omnis domus patris eius, descendérunt ad eum illuc.//[2]//Et//convenérunt ad eum omnes, qui erant in angústia constitúti et oppréssi ære//aliéno et amáro ánimo; et factus est eórum princeps, fuerúntque cum eo quasi//quadringénti viri.///[3]//Et proféctus est David inde in Maspha, quæ est Moab, et dixit ad regem//Moab: «Máneat, oro, pater meus et mater mea vobíscum, donec sciam quid//fáciat mihi Deus».//[4]//Et relíquit eos ante fáciem regis Moab; manserúntque apud//eum cunctis diébus, quibus David fuit in præsídio.///[5]//Dixítque Gad prophéta ad David: «Noli manére in præsídio. Proficíscere et//vade in terram Iudæ». Et proféctus David venit in saltum Haret.
RESPONSORIUM
(Rom 7, 6; Mc 2, 25. 26)
℟.//Solúti sumus a lege, mórtui ei, in qua detinebámur,
*//Serviámus in//novitáte Spíritus et non in vetustáte lítteræ.
℣.//Numquam legístis quid fécerit David, quando esúriit? Quómodo introívit//in domum Dei et panes propositiónis manducávit.
*//Serviámus in novitáte//Spíritus et non in vetustáte lítteræ.
LECTIO ALTERA
Ex Homilíis sancti Gregórii Nysséni epíscopi
(Orat. 6 De beatitudinibus: PG 44, 1263-1266)
Deus est quasi rupes inaccessibilis
Quod accídere verisímile est iis, qui ex áliquo alto vértice montis in vastum//áliquod pélagus despíciunt, id menti meæ áccidit ab excélsa voce Dómini,//tamquam de áliquo cacúmine montis, ad inexplicábilem intelléctuum despectánti//profunditátem.///Quemádmodum enim in multis locis marítimis montem vidére licet circa//eam partem qua mare spectat, quasi dimídium abscíssum et a vértice ad//profúndum usque dirécto abrásum, cuius in superióre parte cacúmen quoddam//proiéctum profúndo ímminet; quod ígitur accídere verisímile est ei, qui a tali//tantǽque altitúdinis spécula in profúndum mare despíciat, ítidem mihi nunc//ánimus quasi vertígine labórat in magna hac Dómini voce suspénsus://*Beáti puro//*corde, quóniam ipsi Deum vidébunt//.///Deus spectáculo propósitus est iis, qui cor expurgátum habúerint.//*Deum//*nemo vidit umquam//, ut magnus inquit Ioánnes; confírmat autem eam senténtiam//étiam illa sublími mente Paulus, qui dixit://*Quem nullus hóminum vidit neque//*vidére potest//. Hæc est illa levis, abrása atque prærúpta petra, quæ nullum in sese//intelléctuum sustentaméntum et firmaméntum osténdit; quam étiam Móyses//ítidem inaccéssam in suis decrétis pronuntiávit, ut nusquam mens nostra adíre//possit, quidquid enítens apprehéndere, quove sese subleváre póterit per illam//senténtiam abráso://*Non est//enim//*,//inquit,//*qui Dóminum vidébit et vivet.///Atque vidére Deum, vita sempitérna est. Hoc autem fíeri non posse, ut Deus//videátur, colúmnæ fídei Ioánnes et Paulus et Móyses affírmant. Vidésne//vertíginem, cum qua una tráhitur ánimus ad profunditátem eórum quæ in hac//oratióne considerántur? Si Deus est vita, qui non videt Deum, vitam non videt.//Quod Deus vidéri non possit, tum prophétæ tum Apóstoli divíno Spíritu ducti//attestántur. In quas angústias, spes homínibus redígitur?///Verum súblevat atque susténtat Dóminus labescéntem spem. Quemádmodum//in Petro fecit, quem periclitántem ne submergerétur rursus in sólida atque//resisténti vestígiis aqua collocávit.///Si ígitur étiam ad nos manus Verbi admóta fúerit, et instábiles in profúndo//speculatiónum in altérutro intelléctu constitúerit, extra metum érimus, fírmiter//quasi manu ducens nos Verbum ampléxi.//*Beáti//enim, inquit,//*qui puro corde//*prǽditi sunt, quóniam ipsi Deum vidébunt//.
RESPONSORIUM
(Io 1, 18; Ps 144 (145), 3)
℟.//Deum nemo vidit umquam;
*//Unigénitus Deus, qui est in sinu Patris, ipse//enarrávit.
℣.//Magnus Dóminus et laudábilis nimis et magnitúdinis eius non est//investigátio.
*//Unigénitus Deus, qui est in sinu Patris, ipse enarrávit.
Oratio
Sancti nóminis tui, Dómine, timórem páriter et amórem fac nos habére//perpétuum, quia numquam tua gubernatióne destítuis, quos in soliditáte tuæ//dilectiónis instítuis. Per Dóminum.
FERIA VI HEBDOMADÆ XII
Ad Officium lectionis
LECTIO PRIOR
De libro primo Samuélis
25, 14-24. 28-39
David et Abigail
In diébus illis://[14]//Abígail uxóri Nabal nuntiávit unus de púeris suis dicens://«Ecce misit David núntios de desérto, ut benedícerent dómino nostro, sed//aversátus est eos.//[15]//Hómines isti boni satis fuérunt nobis et non molésti; nec//quidquam aliquándo périit omni témpore, quo sumus conversáti cum eis in//desérto.//[16]//Pro muro erant nobis tam in nocte quam in die ómnibus diébus, quibus//pávimus apud eos greges.//[17]//Quam ob rem consídera et recógita quid fácias,//quóniam malum decrétum est advérsus dóminum nostrum et advérsus domum//eius univérsam. Et ipse fílius Bélial est, ita ut nemo ei possit loqui».///[18]//Festinávit ígitur Abígail et tulit ducéntos panes et duos utres vini et quinque//aríetes coctos et quinque sata fruménti tosti et centum ligatúras uvæ passæ et//ducéntas massas caricárum et impósuit super ásinos.//[19]//Dixítque púeris suis://«Præcédite me, ecce ego post tergum sequar vos». Viro autem suo Nabal non//indicávit.//[20]//Cum ergo ascendísset ásinum et descénderet in tégmine montis,//David et viri eius descendébant in occúrsum eius; quibus et illa occúrrit.//[21]//Et//aiébat David: «Vere frustra servávi ómnia, quæ huius erant in desérto, et non//périit quidquam de cunctis, quæ ad eum pertinébant; et réddidit mihi malum pro//bono.//[22]//Hæc fáciat Deus inimícis David et hæc addat, si relíquero de ómnibus,//quæ ad eum pértinent, usque mane quidquid masculíni sexus».///[23]//Cum autem vidísset Abígail David, festinávit et descéndit de ásino et//prócidit coram David super fáciem suam et adorávit super terram.//[24]//Et cécidit ad//pedes eius et dixit://[28]//«Aufer iniquitátem fámulæ tuæ. Fáciens enim fáciet//Dóminus dómino meo domum fidélem, quia prœlia Dómini dóminus meus//prœliátur: malítia ergo non inveniátur in te ómnibus diébus vitæ tuæ.//[29]//Si enim//surréxerit aliquándo homo pérsequens te et quærens ánimam tuam, erit ánima//dómini mei custodíta in fascículo vitæ apud Dóminum Deum tuum; sed//inimicórum tuórum ánimam ipse iáciat in ímpetu et círculo fundæ.//[30]//Cum ergo//fécerit Dóminus dómino meo ómnia, quæ locútus est, bona de te et constitúerit te//ducem super Israel,//[31]//non erit tibi hoc in singúltum et in scrúpulum cordis//dómino meo, quod effúderis sánguinem innóxium et ipse te ultus fúeris; et cum//benefécerit Dóminus dómino meo, recordáberis ancíllæ tuæ».///[32]//Et ait David ad Abígail: «Benedíctus Dóminus, Deus Israel, qui misit te//hódie in occúrsum meum. Et benedícta prudéntia tua//[33]//et benedícta tu, quæ//prohibuísti me hódie, ne irem ad sánguinem et ulcíscerer me manu mea.//[34]//Alióquin, vivit Dóminus, Deus Israel, qui prohíbuit me malum fácere tibi, nisi//cito venísses in occúrsum mihi, non remansísset Nabal usque ad lucem//matutínam quidquid masculíni sexus».//[35]//Suscépit ergo David de manu eius//ómnia, quæ attúlerat ei, dixítque ei: «Vade pacífice in domum tuam. Ecce audívi//vocem tuam et honorávi fáciem tuam».///[36]//Venit autem Abígail ad Nabal; et ecce erat ei convívium in domo eius quasi//convívium regis, et cor Nabal iucúndum; erat enim ébrius nimis. Et non indicávit//ei verbum pusíllum aut grande usque in mane.//[37]//Dilúculo autem, cum digessísset//vinum Nabal, hæc indicávit ei uxor sua; et emórtuum est cor eius intrínsecus, et//factus est quasi lapis.//[38]//Cumque pertransíssent decem dies, percússit Dóminus//Nabal, et mórtuus est.///[39]//Quod cum audísset David mórtuum Nabal, ait: «Benedíctus Dóminus, qui//iudicávit causam oppróbrii mei de manu Nabal et servum suum custodívit a malo//et malítiam Nabal réddidit Dóminus in caput eius».
RESPONSORIUM
(1 Sam 25, 32 a. 33 b; Mt 5, 7)
℟.//Benedíctus Dóminus Deus Israel, qui misit te hódie in occúrsum meum.
*//Prohibuísti me hódie ne irem ad sánguinem et ulcíscerer me manu mea.
℣.//Beáti misericórdes, quóniam ipsi misericórdiam consequéntur.
*//Prohibuísti me hódie ne irem ad sánguinem et ulcíscerer me manu mea.
LECTIO ALTERA
Ex Homilíis sancti Gregórii Nysséni epíscopi
(Orat. 6 De beatitudinibus: PG 44, 1266-1267)
De spe videndi Deum
Promíssio Dei certe tanta est, ut súperet extrémum términum beatitúdinis.//Quid enim áliquis post bonum eiúsmodi áliud desideráverit, cum ómnia hábeat//in eo quem víderit? Nam vidére, in usu Scriptúræ, idem signíficat quod habére.//quemádmodum illud://*Vídeas bona Ierúsalem//, idem quod//*invénias,//significánte//verbo. Et://*Tollátur ímpius, ne vídeat glóriam Dómini//, per non vidére, non//partícipem esse Prophéta significánte.///Ergo qui Deum vidit, quidquid in bonis numerátur, per hoc quod vidit,//adéptus est, vitam sine fine, ætérnam incorruptibilitátem, immortálem//beatitúdinem, regnum sine fine, lætítiam continéntem, verum lumen, spiritálem//et dulcem vocem, glóriam inaccéssam, perpétuam exsultatiónem, omne dénique//bonum.///Enimvéro quod in promissióne beatitúdinis per spem propónitur, tale ac//tantum est; sed quóniam ante demonstrátum est, modum vidéndi Deum cónfici//per hoc, si quis puro corde exstíterit; in hoc rursum mens mea quasi vertígine//corrépta ǽstuat, ambigéndo anne púritas cordis sit ex iis rebus quæ neque éffici//possunt, et natúram nostram súperant et excédunt. Nam si per hanc Deus vidétur,//Móyses autem et Paulus non vidérunt per hoc quod neque ab sese, neque ab álio//quoquam Deum vidéri posse affírmant, ea quæ nunc a Verbo beatitúdini//propónitur, res eiúsmodi esse vidétur, quæ éffici atque repræsentári non possit.///Quid ígitur lucri nobis accédit ex eo, quod cognóvimus qua ratióne Deus//videátur, si vires rei excogitátæ non adsunt? Id enim símile est, ac si quis díceret//beátum esse in cælo versári, quóniam illic conspiciúntur ea, quæ in hoc sǽculo//non conspiciúntur. Nam si áliqua rátio expediéndi itíneris in cælum per//sermónem præmonstrarétur, útile audiéntibus esset didicísse quod beátum sit in//cælo versári. Quámdiu autem ascénsus expedítus non est; quid emoluménti affert//cognítio cæléstis beatitúdinis, angens dumtáxat et male habens nos edóctos//quálibus rebus priváti simus, et propter ascénsum impedítum careámus?//Numquid ígitur ad id, quod natúram nostram excédit, Dóminus hortátur, et//súperat modum humanárum vírium magnificéntia præcépti?///Non ita se res habet. Neque enim vólucres fíeri iubet, quibus alas non//prodúxit, neque sub aqua vívere, quibus terréstrem vitam assignávit. Si ígitur lex//in áliis ómnibus accipiéntium víribus convéniens est et ad nullam rem, quæ//supra natúram sit, cogit, étiam hoc prorsus ex eo quod consentáneum est//intellegémus, non desperándum vidélicet esse id quod per beatitúdinem//præmonstrátur, sed et Ioánnem et Paulum et Móysen, et si quis álius illórum//símilis est, non excidísse hac sublími beatitúdine, quæ ex conspectióne Dei//accédit, neque illum qui dixit://*Recóndita est mihi iustítiæ coróna, quam reddet//*mihi iustus iudex//, neque eum qui recúbuit super pectus Iesu, neque eum qui//audívit a voce divína://*Cognóvi te præter omnes//. Si ergo non ambígitur, quin illi//qui contemplatiónem Dei supra vires esse prædicavérunt, beáti sint, beatitúdo//autem ex conspectióne Dei exsístit, atque Deum vidére contíngit, si quis puro//corde sit, certe púritas cordis, per quam beátum fíeri licet, non est ex iis rebus//quæ cónfici non possunt.///Qui ígitur dici potest quod et illi qui cum Paulo contemplatiónem Dei supra//vires esse pronúntiant, vera dicant, et Dómini vox illis non adversétur, quæ//Deum per puritátem cordis conspéctum iri pollicétur?
RESPONSORIUM
(Ps 62 (63) 2 bc; 16 (17), 15)
℟.//Sitívit in te ánima mea,
*//Te desiderávit caro mea, Deus meus.
℣.//In iustítia vidébo fáciem tuam; satiábor, cum evigilávero, conspéctu tuo.
*//Te desiderávit caro mea, Deus meus.
Oratio
Sancti nóminis tui, Dómine, timórem páriter et amórem fac nos habére//perpétuum, quia numquam tua gubernatióne destítuis, quos in soliditáte tuæ//dilectiónis instítuis. Per Dóminum.
SABBATO HEBDOMADÆ XII
Ad Officium lectionis
LECTIO PRIOR
De libro primo Samuélis
26, 5-25
David ostendit se magnanimum erga Saul
In diébus illis://[5]//Surréxit David et venit ad locum, ubi erat Saul. Cumque//vidísset locum, in quo dormiébat Saul et Abner fílius Ner princeps milítiæ eius,//Saulem dormiéntem in carrágine et réliquum vulgus per circúitum eius,//[6]//ait//David ad Achímelech Hetthǽum et Abísai fílium Sárviæ fratrem Ioab dicens://«Quis descéndet mecum ad Saul in castra?». Dixítque Abísai: «Ego descéndam//tecum».///[7]//Venérunt ergo David et Abísai ad pópulum nocte et invenérunt Saul//iacéntem et dormiéntem in carrágine et hastam fixam in terra ad caput eius,//Abner autem et pópulum dormiéntes in circúitu eius.//[8]//Dixítque Abísai ad David://«Conclúsit Deus hódie inimícum tuum in manus tuas; nunc ergo perfódiam eum//láncea in terra semel, et secúndo opus non erit».//[9]//Et dixit David ad Abísai: «Ne//interfícias eum: quis enim exténdit manum suam in christum Dómini et ínnocens//erit?».//[10]//Et dixit David: «Vivit Dóminus quia Dóminus percútiet eum, aut dies//eius véniet, ut moriátur, aut in prœlium descéndens períbit.//[11]//Propítius mihi sit//Dóminus, ne exténdam manum meam in christum Dómini. Nunc ígitur tolle//hastam, quæ est ad caput eius, et scyphum aquæ, et abeámus».//[12]//Tulit ergo David//hastam et scyphum aquæ, qui erat ad caput Saul, et abiérunt; et non erat//quisquam, qui vidéret et intellégeret et vigiláret, sed omnes dormiébant, quia//sopor Dómini irrúerat super eos.///[13]//Cumque transísset David ex advérso et stetísset in vértice montis de longe,//et esset grande intervállum inter eos,//[14]//clamávit David ad pópulum et ad Abner//fílium Ner dicens: «Nonne respondébis, Abner?». Et respóndens Abner ait://«Quis es tu? Clamásti ad regem!».//[15]//Et ait David ad Abner: «Numquid non vir tu//es? Et quis álius símilis tui in Israel? Quare ergo non custodísti dóminum tuum//regem? Ingréssus est enim unus de turba, ut interfíceret regem dóminum tuum.//[16]//Non est bonum hoc, quod fecísti. Vivit Dóminus quóniam fílii mortis estis vos,//qui non custodístis dóminum vestrum, christum Dómini. Nunc ergo vide, ubi sit//hasta regis et ubi scyphus aquæ, qui erat ad caput eius».///[17]//Cognóvit autem Saul vocem David et dixit: «Num vox tua hæc est, fili mi//David?». Et ait David: «Vox mea, dómine mi rex».//[18]//Et ait: «Quam ob causam//dóminus meus perséquitur servum suum? Quid feci? Aut quod est in manu mea//malum?//[19]//Nunc ergo áudiat, oro, dóminus meus rex verba servi sui: Si Dóminus//íncitat te advérsum me, odorétur sacrifícium; si autem fílii hóminum, maledícti//sint in conspéctu Dómini, quia eiecérunt me hódie, ut non hábitem in hereditáte//Dómini dicéntes: “Vade, servi diis aliénis”.//[20]//Et nunc non effundátur sanguis//meus in terra longe a fácie Dómini; quia egréssus est rex Israel, ut quærat//púlicem unum, sicut perséquitur quis perdícem in móntibus».///[21]//Et ait Saul: «Peccávi. Revértere, fili mi David; nequáquam enim ultra//malefáciam tibi, eo quod pretiósa fúerit ánima mea in óculis tuis hódie; appáret//quod stulte égerim et erráverim multum nimis».//[22]//Et respóndens David ait: «Ecce//hasta regis; tránseat unus de púeris et tollat eam.//[23]//Dóminus autem retríbuet//unicuíque secúndum iustítiam suam et fidem; trádidit enim te Dóminus hódie in//manu mea, et nólui exténdere manum meam in christum Dómini.//[24]//Et sicut//magnificáta est ánima tua hódie in óculis meis, sic magnificétur ánima mea in//óculis Dómini, et líberet me de omni angústia».///[25]//Ait ergo Saul ad David: «Benedíctus tu, fili mi David; et quidem fáciens//fácies et potens póteris». Abiit autem David in viam suam, et Saul revérsus est in//locum suum.
RESPONSORIUM
(Ps 53 (54), 5 ab. 3. 8 a. 4 a)
℟.//Supérbi insurrexérunt advérsum me et fortes quæsiérunt ánimam meam;//Deus, in nómine tuo salvum me fac,
*//Et in virtúte tua iúdica me.
℣.//Voluntárie sacrificábo tibi; Deus, exáudi oratiónem meam.
*//Et in virtúte//tua iúdica me.
LECTIO ALTERA
Ex Homilíis sancti Gregórii Nysséni epíscopi
(Orat. 6 De beatitudinibus: PG 44, 1270-1271)
Deus inveniri potest in corde homini
Bonum quoddam in vita humána sánitas córporis est, sed beátum est, non//modo scire ratiónem sanitátis, verum in sanitáte vívere. Nam si quis, laudes//sanitátis persecútus, cibum sumat qui malos umóres et morbos géneret, quid//huic, dum morbis confícitur, laudes sanitátis prosunt? Eódem ígitur modo//propósitam quoque oratiónem intellegámus, quod non cognóscere áliquid de Deo//Dóminus beátum esse dicat, sed in sese Deum habére.//*Beáti//enim//*puro prǽditi//*corde, quóniam ipsi Deum vidébunt//. Non enim mihi vidétur quasi ex advérso//spectándum Deum propónere ei, qui ánimæ óculum habúerit expurgátum, sed//fórsitan hoc nobis magnificéntia dicti súggerit quod étiam ad álios sermo//apértius éxprimit, ubi dixit://*Intra vos est regnum Dei//; ut doceámur quod, qui cor//suum ab omni creatúra atque vitiósa affectióne expurgávit, in sua ipsíus//pulchritúdine divínæ natúræ imáginem intuétur.///Ac mihi vidétur Verbum paucis, quæ dixit, eiúsmodi consílium complécti: O//vos hómines, quibus inest áliqua cupíditas contemplándi id quod vere bonum est,//cum audivéritis divínam maiestátem supra cælos elátam et exaltátam, glóriam//eius inexplicábilem, pulchritúdinem ineffábilem esse, natúram comprehéndi ac//pércipi non posse, ne prolabámini ad desperatiónem, qua non possítis intuéri//quod desiderátis.///Si ígitur diligénti et accuráta vita sordes cordi íllitas et obdúctas rursus//ablúeris, resplendébit in te divína pulchritúdo. Quemádmodum in ferro fíeri//solet, cum id, quod paulo ante nigrum erat, per cotem detrácta rubígine,//splendóres quosdam in se ad solem refúlgens et nitóres edit, ita homo quoque//intérnus, quem cor Dóminus nóminat, cum sordes rubiginósas, quæ propter//pravum situm in forma effloruérunt, abstérserit, rursus cum origináli et principáli//forma similitúdinem recuperábit, ac bonus erit. Nam quod boni símile, bonum//prorsus est.///Ergo qui seípsum videt, in seípso quod desíderat intuétur; atque ita beátus fit,//qui corde puro prǽditus est, quóniam dum suam puritátem intuétur, per//imáginem, formam principálem animadvértit. Quemádmodum enim ii qui in//spéculo solem vident, etiámsi cælum ipsum fixis óculis non contueántur, nihílo//sécius in splendóre spéculi solem vident quam illi qui ipsum orbem solis//intuéntur; ita, inquit, étiam vos, etiámsi vires vobis non súppetant ad//contemplándum et animadverténdum lumen inaccéssum, si ad eum qui ab inítio//in vobis constitútus est imáginis decórem ac grátiam revérsi fuéritis, in vobis//ipsis quod quǽritis habétis.///Púritas enim et vitiórum affectuúmque vacúitas, et ab omni malo alienátio//déitas est. Si ígitur hæc in te sunt, Deus prorsus in te est. Cum ígitur ab omni//vitiositáte pura, ab afféctu ac vítio líbera atque ab omni inquinatióne seiúncta in//te rátio fúerit, beátus es propter acúmen atque claritúdinem visus, quóniam id,//quod éffugit visum eórum qui non fúerint purgáti, ipse expurgátus animadvértis,//ac materiáli calígine ab óculis ánimi dempta, per puram cordis serenitátem//beátum spectáculum clare cernis. Hoc autem quid est? sanctimónia, púritas,//simplícitas, omnes eiúsmodi lúcidi divínæ natúræ splendóres, per quos Deus//vidétur.
RESPONSORIUM
(Io 14, 6 a. 9 b; 6, 47 b)
℟.//Dicit Dóminus: Ego sum via et véritas et vita.
*//Qui videt me, videt et//Patrem.
℣.//Qui credit habet vitam ætérnam.
*//Qui videt me, videt et Patrem.
Oratio
Sancti nóminis tui, Dómine, timórem páriter et amórem fac nos habére//perpétuum, quia numquam tua gubernatióne destítuis, quos in soliditáte tuæ//dilectiónis instítuis. Per Dóminum.
DOMINICA
Ad Officium lectionis
LECTIO PRIOR
De libro primo Samuélis
28, 3-25
Saul apud pythonissam in Endor
In diébus illis://[3]//Sámuel mórtuus erat; planxerátque eum omnis Israel, et//sepelíerant eum in Rama urbe sua. Et Saul abstúlerat magos et haríolos de terra.///[4]//Congregatíque sunt Philísthim et venérunt et castrametáti sunt in Sunam.//Congregávit autem et Saul univérsum Israel, et castrametáti sunt in Gélboe.//[5]//Et//vidit Saul castra Philísthim et tímuit, et expávit cor eius nimis.//[6]//Consuluítque//Dóminum, et non respóndit ei neque per sómnia neque per Urim neque per//prophétas.///[7]//Dixítque Saul servis suis: «Quǽrite mihi mulíerem habéntem pythónem, et//vadam ad eam et sciscitábor per illam». Et dixérunt servi eius ad eum: «Est//múlier habens pythónem in Endor».//[8]//Mutávit ergo hábitum suum vestitúsque est//áliis vestiméntis et ábiit ipse et duo viri cum eo; venerúntque ad mulíerem nocte,//et ait: «Divína mihi in pythóne et súscita mihi, quem díxero tibi».//[9]//Et ait múlier//ad eum: «Ecce tu nosti, quanta fécerit Saul et quómodo eráserit magos et//haríolos de terra; quare ergo insidiáris ánimæ meæ, ut occídar?».//[10]//Et iurávit ei//Saul in Dómino dicens: «Vivit Dóminus quia non véniet tibi quidquam mali//propter hanc rem».//[11]//Dixítque ei múlier. «Quem suscitábo tibi?». Qui ait://«Samuélem súscita mihi».///[12]//Cum autem vidísset múlier Samuélem, exclamávit voce magna et dixit ad//Saul: «Quare imposuísti mihi? Tu es enim Saul!».//[13]//Dixítque ei rex: «Noli//timére. Quid vidísti?». Et ait múlier ad Saul: «Hóminem divínum vidi//ascendéntem de terra».//[14]//Dixítque ei: «Qualis est forma eius?». Quæ ait: «Vir//senex ascéndit et ipse amíctus est pállio». Intelléxit Saul quod Sámuel esset et//inclinávit se super fáciem suam in terra et adorávit.///[15]//Dixit autem Sámuel ad Saul: «Quare inquietásti me, ut suscitárer?». Et ait//Saul: «Coártor nimis. Síquidem Philísthim pugnant advérsum me, et Deus//recéssit a me et exaudíre me nóluit neque in manu prophetárum neque per//sómnia; vocávi ergo te, ut osténderes mihi quid fáciam».//[16]//Et ait Sámuel: «Quid//intérrogas me, cum Dóminus recésserit a te et factus est adversárius tuus?//[17]//Fecit//enim Dóminus, sicut locútus est in manu mea, et scidit regnum de manu tua et//dedit illud próximo tuo David,//[18]//quia non obœdísti voci Dómini, neque fecísti//iram furóris eius in Amalec. Idcírco quod páteris, fecit tibi Dóminus hódie.//[19]//Et//dabit Dóminus étiam Israel tecum in manu Philísthim; cras autem tu et fílii tui//mecum éritis, sed et castra Israel tradet Dóminus in manu Philísthim».///[20]//Statímque Saul cécidit porréctus in terram; extimúerat enim verba Sámuel,//et robur non erat in eo, quia non coméderat panem tota die illa et tota nocte illa.//[21]//Accéssit ítaque múlier ad Saul et vidit quod conturbátus esset valde; dixítque ad//eum: «Ecce audívit ancílla tua vocem tuam, et pósui ánimam meam in manu mea//et obœdívi sermónibus tuis, quos locútus es ad me.//[22]//Nunc ígitur audi et tu//vocem ancíllæ tuæ, ut ponam coram te buccéllam panis, et cómedens//convaléscas, ut possis iter fácere».//[23]//Qui rénuit et ait: «Non cómedam».//Coegérunt autem eum servi sui et múlier; et tandem, audíta voce eórum, surréxit//de terra et sedit super lectum.//[24]//Múlier autem illa habébat vítulum pascuálem in//domo; et festinávit et occídit eum, tollénsque farínam míscuit eam et coxit//ázyma.//[25]//Et pósuit ante Saul et ante servos eius. Qui, cum comedíssent,//surrexérunt et abiérunt hac eádem nocte.
RESPONSORIUM
(1 Chr 10, 13. 14)
℟.//Mórtuus est Saul propter iniquitátem suam, eo quod prævaricátus sit//mandátum Dómini, quod præcéperat ei.
*//Tránstulit Deus regnum eius ad David.
℣.//Eo quod étiam pythoníssam consulúerit nec quæsíerit Dóminum.
*//Tránstulit Deus regnum eius ad David.
LECTIO ALTERA
Ex Homilíis Pauli papæ Sexti
(Hom. Manilæ habita die 29 novembris 1970)
Christum prædicamus in fines orbis terræ
*Væ mihi si non evangelizávero.//Ab eo enim, a Christo ipso, ídeo missus sum.//Ego sum apóstolus, ego et testis. Quanto remótior finis, quanto difficílius est//mandátum, tanto veheméntior//*cáritas urget me.//Prædicáre débeo nomen eius://Iesus est//*Christus, Fílius Dei vivi;//ipse est qui nobis Deum invisíbilem//manifestávit,//*ipse primogénitus omnis creatúræ,//ipse//*in quo ómnia constant.//Idem magíster est hóminum ac redémptor; idem pro nobis natus et mórtuus est//atque resurréxit.///Históriæ ipse rerúmque universárum est centrum; ipse novit nos ac díligit,//sócius et amícus vitæ nostræ, vir dolóris atque spei; ipse profécto qui íterum//ventúrus est, nostérque tandem iudex erit et ætérna quoque, ut confídimus,//plenitúdo vitæ ac beatitúdo nostra.///Nec de illo umquam loqui desínerem: ipse lux est, ipse véritas, quin étiam//*via, véritas et vita;//ipse panis et fons aquæ vivæ, fami sitíque nostræ//satisfáciens; ipse pastor, dux, exémplar, consolátio nostra, frater noster. Sicut//nos, magis quam nos, parvus fuit, pauper, humiliátus, labóribus addíctus,//oppréssus, pátiens. Pro nobis locútus est, mirácula patrávit, novum regnum//cóndidit, ubi páuperes beáti sunt, ubi pax est commúnis vitæ princípium, ubi//mundi corde ac lugéntes exaltántur et consolántur, iustítiam esuriéntes//saturántur, ubi véniam possunt peccatóres obtinére, omnes inveniúntur esse//fratres.///Hic, ecce, Christus Iesus est, de quo famam quidem accepístis, cuius pleríque//iam certo estis, cum christiáni sitis. Vobis ígitur, o christiáni, eius nomen répeto,//ómnibus illud annúntio: Christus Iesus est princípium et finis, alpha et ómega,//rex mundi novi, arcána et supréma humánæ históriæ sortísque nostræ rátio; ipse//mediátor atque pons quodámmodo inter terram et cælum; ipse máxime//perfectiúsque Fílius hóminis est quam omnes, quia Fílius Dei est, ætérnus,//infinítus, et Fílius Maríæ, benedíctæ inter omnes mulíeres, matris eius secúndum//carnem, matris nostræ ex communióne cum Spíritu córporis mýstici.///Iesus Christus! Mementóte: is est, quem vobis pro æternitáte prædicámus;//cuius nomen vólumus ut in fines orbis terræ résonet et in ómnia sæculórum//sǽcula.
RESPONSORIUM
(2 Tim 1, 10 b; Io 1, 16; Col 1, 16 b-17)
℟.//Salvátor noster Iesus Christus destrúxit mortem, illuminávit autem vitam//et incorruptiónem per evangélium.
*//Et de plenitúdine eius nos omnes//accépimus, et grátiam pro grátia.
℣.//Omnia per ipsum et in ipsum creáta sunt et ipse est ante ómnia et ómnia in//ipso constant.
*//Et de plenitúdine eius nos omnes accépimus, et grátiam pro//grátia.
Oratio
Deus, qui per adoptiónem grátiæ lucis nos esse fílios voluísti, præsta,//quǽsumus, ut errórum non involvámur ténebris, sed in splendóre veritátis//semper maneámus conspícui. Per Dóminum.
FERIA II HEBDOMADÆ XIII
Ad Officium lectionis
LECTIO PRIOR
De libris Samuélis
1 Sam 31, 1-4; 2 Sam 1, 1-16
De morte Saul
In diébus illis://[31,1]//Philísthim pugnábant advérsum Israel; et fugérunt viri Israel//ante fáciem Philísthim et cecidérunt interfécti in monte Gélboe.//[2]//Irruerúntque//Philísthim in Saul et fílios eius et percussérunt Iónathan et Abínadab et//Melchísua fílios Saul.///[3]//Totúmque pondus prœlii versum est in Saul; et consecúti sunt eum viri arcu,//et vulnerátus est veheménter a sagittáriis.//[4]//Dixítque Saul ad armígerum suum://«Evagína gládium tuum et pércute me, ne forte véniant incircumcísi isti et//confódiant me et illúdant mihi». Et nóluit ármiger eius; erat enim nímio timóre//pertérritus. Arrípuit ítaque Saul gládium et írruit super eum.///[1,1]//Factum est autem, postquam mórtuus est Saul, ut David reverterétur a cæde//Amalec et manéret in Síceleg dies duos.//[2]//In die autem tértia appáruit homo//véniens de castris Saul veste conscíssa et púlvere aspérsus caput; et, ut venit ad//David, cécidit super fáciem suam et adorávit.//[3]//Dixítque ad eum David: «Unde//venis?». Qui ait ad eum: «De castris Israel fugi».//[4]//Et dixit ad eum David: «Quid//enim factum est? Indica mihi». Qui ait: «Fugit pópulus ex prœlio, et multi//corruéntes e pópulo mórtui sunt; sed et Saul et Iónathan fílius eius interiérunt».///[5]//Dixítque David ad adulescéntem, qui nuntiábat ei: «Unde scis quia mórtuus//est Saul et Iónathan fílius eius?».//[6]//Et ait aduléscens, qui narrábat ei: «Casu veni//in montem Gélboe, et Saul incumbébat super hastam suam. Porro currus et//équites appropinquábant ei,//[7]//et convérsus post tergum suum vidénsque me//vocávit. Cui cum respondíssem: Adsum,//[8]//dixit mihi: “Quisnam es tu?”. Et dixi//ad eum: Amalecítes ego sum.//[9]//Et locútus est mihi: “Sta super me et intérfice me,//quóniam tenent me angústiæ, et adhuc tota ánima mea in me est”.//[10]//Stansque//super eum occídi illum; sciébam enim quod vívere non póterat post ruínam. Et//tuli diadéma, quod erat in cápite eius, et armíllam de bráchio illíus et áttuli ad te//dóminum meum huc».///[11]//Apprehéndens autem David vestiménta sua scidit omnésque viri, qui erant//cum eo;//[12]//et planxérunt et flevérunt et ieiunavérunt usque ad vésperam super//Saul et super Iónathan fílium eius et super pópulum Dómini et super domum//Israel, quod corruíssent gládio.///[13]//Dixítque David ad iúvenem, qui nuntiáverat ei: «Unde es?». Qui respóndit://«Fílius hóminis ádvenæ Amalecítæ ego sum».//[14]//Et ait ad eum David: «Quare non//timuísti míttere manum tuam, ut occíderes christum Dómini?».//[15]//Vocánsque//David unum de púeris ait: «Accédens írrue in eum». Qui percússit illum, et//mórtuus est.//[16]//Et ait ad eum David: «Sanguis tuus super caput tuum; os enim//tuum locútum est advérsum te dicens: “Ego interféci christum Dómini”».
RESPONSORIUM
(2 Sam 1, 21 a. 27 a)
℟.//Montes Gélboe, nec ros nec plúviæ véniant super vos,
*//Ubi cecidérunt//fortes Israel.
℣.//Omnes montes, qui estis in circúitu eius, vísitet Dóminus; a Gélboe autem//tránseat.
*//Ubi cecidérunt fortes Israel.
LECTIO ALTERA
Ex Sermónibus sancti Augustíni epíscopi
(Serm. 47, 1. 2. 3. 6, De ovibus: CCL 41, 572-573. 575-576)
Ipse est Dominus Deus noster, nos populus pascuæ eius
Verba quæ cantávimus cóntinent professiónem nostram, quia oves Dei//sumus://*Quóniam ipse est Dóminus Deus noster, qui fecit nos.//Ille Deus noster;//*nos pópulus páscuæ eius et oves mánuum eius.//Pastóres hómines, oves quas//habent non ipsi fecérunt, oves quas pascunt non ipsi creavérunt. Noster autem//Dóminus Deus, quia Deus et creátor est, fecit sibi oves quas hábeat et quas//pascat. Nec alter instítuit quas ipse pascit, nec quas ipse instítuit alter pascit.///Proféssi ergo in hoc cántico quia oves eius sumus, pópulus páscuæ eius, oves//mánuum eius, audiámus quid ad nos loquátur tamquam ad oves suas. Pridem//pastóribus loquebátur; nunc autem óvibus lóquitur. In illis ergo eius verbis nos//cum tremóre audiebámus, vos cum securitáte. Quid ergo in istis verbis//hodiérnis? numquid vicíssim nos cum securitáte, vos cum tremóre? Non útique.//Primo, quia et si pastóres sumus, pastor, non solum quod dícitur ad pastóres,//cum tremóre audit, sed étiam quod dícitur ad oves. Si enim secúrus audit quod//ad oves dícitur, non est illi cura de óvibus. Deínde iam et tunc díximus caritáti//vestræ, duo quædam in nobis esse consideránda: unum quod christiáni sumus,//álterum quod præpósiti sumus. Quod ergo præpósiti sumus, inter pastóres//deputámur, si boni sumus; quod autem christiáni sumus, et nos vobíscum oves//sumus. Sive ergo Dóminus pastóribus loquátur sive óvibus, nos ómnia cum//tremóre opórtet audíre, nec recédat sollicitúdo de córdibus nostris.///Audiámus ítaque, fratres, unde Dóminus oves ímprobas corrípiat, et quid//promíttat óvibus suis.//*Et vos,//inquit,//*oves meæ.//Primo, quanta felícitas est esse//gregem Dei, si quis cógitet, fratres, étiam in istis lácrimis et in istis//tribulatiónibus magnum gáudium cóncipit. Illi enim dictum est://*Qui pascis//*Israel,//de quo dictum est://*Non dormitábit nec dórmiet qui custódit Israel.//Vígilat//ergo ille super nos vigilántibus nobis, vígilat et dormiéntibus nobis. Si ergo de//pastóre hómine secúrum est pecus hóminis, quanta esse debet nostra secúritas//pascénte Deo, non tantum quia pascit nos, sed étiam quia fecit nos.///*Et vos,//inquit,//*oves meæ, hæc dicit Dóminus Deus: Ecce ego iúdico inter//*ovem et ovem, et aríetes et hircos.//Quid hic fáciunt hirci in grege Dei? In eísdem//páscuis, in eísdem fóntibus, et hirci tamen sinístræ destináti dextris miscéntur, et//prius tolerántur qui separabúntur. Et hic exercétur óvium patiéntia ad//similitúdinem patiéntiæ Dei. Separátio enim ab illo erit, aliórum ad sinístram,//aliórum ad déxteram.
RESPONSORIUM
(Io 10, 27-28; Ez 34, 15)
℟.//Oves meæ vocem meam áudiunt; et ego cognósco eas et sequúntur me et//ego vitam ætérnam do eis;
*//Et non períbunt in ætérnum et non rápiet eas//quisque de manu mea.
℣.//Ego pascam oves meas et ego eas accubáre fáciam.
*//Et non períbunt in//ætérnum et non rápiet eas quisque de manu mea.
Oratio
Deus, qui per adoptiónem grátiæ lucis nos esse fílios voluísti, præsta,//quǽsumus, ut errórum non involvámur ténebris, sed in splendóre veritátis//semper maneámus conspícui. Per Dóminum.
FERIA III HEBDOMADÆ XIII
Ad Officium lectionis
LECTIO PRIOR
De libro secúndo Samuélis
2, 1-11; 3, 1-5
David rex Iuda ungitur in Hebron
In diébus illis://[2,1]//Consúluit David Dóminum dicens: «Num ascéndam in unam//de civitátibus Iudæ?». Et ait Dóminus ad eum: «Ascénde». Dixítque David://«Quo ascéndam?». Et respóndit ei: «In Hebron».//[2]//Ascéndit ergo David et duæ//uxóres eius, Achínoam Iezrahelítes et Abígail uxor Nabal de Carmel;//[3]//sed et//viros, qui erant cum eo, duxit David síngulos cum domo sua, et mansérunt in//óppidis Hebron.//[4]//Venerúntque viri Iudæ et unxérunt ibi David, ut regnáret super//domum Iudæ.///Et nuntiátum est David quod viri Iabes Gálaad sepelíssent Saul.//[5]//Misit ergo//David núntios ad viros Iabes Gálaad dixítque ad eos: «Benedícti vos Dómino,//qui fecístis misericórdiam hanc cum dómino vestro Saul et sepelístis eum.//[6]//Et//nunc fáciat quidem vobis Dóminus misericórdiam et veritátem; sed et ego//reddam vobis simíliter bonum, eo quod fecéritis istud.//[7]//Nunc autem conforténtur//manus vestræ, et estóte fortes; licet enim mórtuus sit dóminus vester Saul, tamen//me unxit domus Iudæ in regem sibi».///[8]//Abner autem fílius Ner princeps exércitus Saul tulit Isbaal fílium Saul et//duxit eum in Mahánaim//[9]//regémque constítuit super Gálaad et super Aser et super//Iézrahel et super Ephraim et super Béniamin et super Israel univérsum.//[10]//Quadragínta annórum erat Isbaal fílius Saul, cum regnáre cœpísset super Israel,//et duóbus annis regnávit; sola autem domus Iudæ sequebátur David.//[11]//Et fuit//númerus diérum, quos commorátus est David ímperans in Hebron super domum//Iudæ, septem annórum et sex ménsium.///[3,1]//Facta est ergo longa concertátio inter domum Saul et inter domum David://David semper invaléscens, domus autem Saul decréscens cotídie.///[2]//Nati quoque sunt fílii David in Hebron. Fuítque primogénitus eius Amnon//de Achínoam Iezrahelítide,//[3]//et post eum Chéleab de Abígail uxóre Nabal de//Carmel, porro tértius Absalom fílius Máacha fíliæ Tholmái regis Gesur,//[4]//quartus//autem Adonías fílius Haggith et quintus Saphatía fílius Abital,//[5]//sextus quoque//Iéthraam de Egla uxóre David: hi nati sunt David in Hebron.
RESPONSORIUM
(Gen 49, 10. 8 ac)
℟.//Non auferétur sceptrum de Iuda et báculus ducis de pédibus eius,
*//Donec//véniat ille, cuius est et cui erit obœdiéntia géntium.
℣.//Iuda, te laudábunt fratres tui, adorábunt te fílii patris tui.
*//Donec véniat//ille, cuius est et cui erit obœdiéntia géntium.
LECTIO ALTERA
Ex Sermónibus sancti Augustíni epíscopi
(Serm. 47, 12-14, De ovibus: CCL 41, 582-584)
Si hominibus placere vellem, Christi servus non essem
*Glória nostra hæc est: testimónium consciéntiæ nostræ.//Sunt hómines//temerárii iúdices, detractóres, susurrónes, murmuratóres, quæréntes suspicári//quod non vident, quæréntes étiam iactáre quod nec suspicántur: contra tales quid//rémanet nisi testimónium consciéntiæ nostræ? Neque enim, fratres, étiam in illis//quibus placére vólumus, glóriam nostram quǽrimus, aut glóriam nostram//quǽrere debémus, sed illórum salútem, ut si bene ambulámus, nos sequéndo non//errent. Imitatóres nostri sint, si nos Christi; si autem nos non Christi, imitatóres//sint Christi. Ipse enim pascit gregem suum, et cum ómnibus bene pascéntibus//ipse solus est, quia omnes in illo sunt.///Non ergo utilitátem nostram quǽrimus, quando placére homínibus vólumus,//sed gaudére homínibus vólumus, sed gaudémus eis placére quod bonum est,//propter ipsórum utilitátem, non propter nostram dignitátem. Contra quos díxerit//Apóstolus://*Si homínibus placére vellem, Christi servus non essem,//maniféstum//est. Et propter quos díxerit://*Placéte ómnibus per ómnia, sicut et ego ómnibus//*pláceo per ómnia,//maniféstum est. Utrúmque dilúcidum, utrúmque tranquíllum,//utrúmque purum, utrúmque non perturbátum. Tu tantum pasce et bibe, noli//conculcáre et turbáre.///Nam et Dóminum ipsum Iesum Christum magístrum Apostolórum útique//audísti://*Lúceant ópera vestra coram homínibus, ut vídeant bona facta vestra, et//*gloríficent Patrem vestrum qui in cælis est,//id est, qui vos fecit tales.//*Nos enim//*pópulus páscuæ eius, et oves mánuum eius.//Ille ergo laudétur qui te fecit bonum//si bonus es, non tu qui per te ipsum non póteras esse nisi malus. Quid vis autem//in contrárium dúcere veritátem, ut quando boni áliquid facis, te velis laudári;//quando mali áliquid facis, Dóminum velis vituperári? Utique enim qui dixit://*Lúceant ópera vestra coram homínibus,//ipse dixit in eódem sermóne://*Nolíte//*fácere iustítiam vestram coram homínibus.//Sed sicut tibi in Apóstolo ista//contrária videbántur, sic et in Evangélio. Si autem non pertúrbas aquam cordis//tui, et hic agnósces pacem Scripturárum, et habébis cum eis et tu pacem.///Curémus ergo, fratres, non tantum bene vívere, sed étiam coram homínibus//bene conversári, nec tantum curáre habére bonam consciéntiam, sed quantum//potest nostra infírmitas, quantum vigilántia fragilitátis humánæ, curémus nihil//étiam fácere quod véniat in malam suspiciónem infírmo fratri, ne forte puras//herbas mandéndo et puras aquas bibéndo, conculcémus páscua Dei, et oves//infírmæ conculcátum mandúcent, et turbátum bibant.
RESPONSORIUM
(Phil 2, 2. 3-4; 1 Th 5, 14 b. 15 b)
℟.//Impléte gáudium meum, ut idem sapiátis, eándem caritátem habéntes; in//humilitáte superióres sibi ínvicem arbitrántes;
*//Non quæ sua sunt sínguli//considerántes, sed ea quæ aliórum.
℣.//Suscípite infírmos, longánimes estóte ad omnes; semper quod bonum est//sectámini et in ínvicem et in omnes.
*//Non quæ sua sunt sínguli considerántes,//sed ea quæ aliórum.
Oratio
Deus, qui per adoptiónem grátiæ lucis nos esse fílios voluísti, præsta,//quǽsumus, ut errórum non involvámur ténebris, sed in splendóre veritátis//semper maneámus conspícui. Per Dóminum.
FERIA IV HEBDOMADÆ XIII
Ad Officium lectionis
LECTIO PRIOR
De libro secúndo Samuélis
4, 2 — 5, 7
David regnat super Israel. Ierusalem capta est
In diébus illis://[4,2]//Duo viri duces turmárum erant fílio Saul, nomen uni Báana//et nomen álteri Rechab fílii Remmon Berothítæ de fíliis Béniamin; síquidem et//Beroth reputáta est in Béniamin.//[3]//Fúgerant enim Berothítæ in Gétthaim, factíque//sunt ibi ádvenæ usque in tempus hoc.///[4]//Erat autem Iónathan fílio Saul fílius débilis pédibus. Quinquénnis enim fuit,//quando venit núntius de Saul et Iónathan ex Iézrahel. Tollens ítaque eum nutrix//sua fugit; cumque festináret, ut fúgeret, cécidit et claudus efféctus est habuítque//vocábulum Meríbbaal.///[5]//Veniéntes ígitur fílii Remmon Berothítæ, Rechab et Báana, ingréssi sunt,//fervénte die, domum Isbaal, qui dormiébat super stratum suum merídie; et//ostiária domus purgans tríticum obdormívit.//[6]//Ingréssi sunt ergo usque interióra//domus et percussérunt eum in ínguine Rechab et Báana frater eius et fugérunt.//[7]//Cum autem ingréssi fuíssent domum, ille dormiébat super lectum suum in//conclávi, et percutiéntes interfecérunt eum; sublatóque cápite eius, abiérunt per//viam Arabæ tota nocte.///[8]//Et attulérunt caput Isbaal ad David in Hebron dixerúntque ad regem: «Ecce//caput Isbaal fílii Saul inimíci tui, qui quærébat ánimam tuam; et dedit Dóminus//dómino meo regi ultiónes hódie de Saul et de sémine eius».//[9]//Respóndens autem//David Rechab et Báana fratri eius fíliis Remmon Berothítæ dixit ad eos: «Vivit//Dóminus, qui éruit ánimam meam de omni angústia,//[10]//quóniam eum, qui//annuntiáverat mihi et díxerat: “Mórtuus est Saul”, qui putábat se próspera//nuntiáre, ténui et occídi in Síceleg, cui oportébat me dare mercédem pro núntio;//[11]//quanto magis nunc, cum hómines ímpii interfecérunt virum innóxium in domo//sua super lectum suum, non quæram sánguinem eius de manu vestra et áuferam//vos de terra?».//[12]//Præcépit ítaque David púeris, et interfecérunt eos;//præcidentésque manus et pedes eórum suspendérunt eos super piscínam in//Hebron. Caput autem Isbaal tulérunt et sepeliérunt in sepúlcro Abner in Hebron.///[5,1]//Et venérunt univérsæ tribus Israel ad David in Hebron dicéntes: «Ecce nos//os tuum et caro tua sumus.//[2]//Sed et heri et nudiustértius, cum esset Saul rex super//nos, tu eras edúcens et redúcens Israel. Dixit autem Dóminus ad te: “Tu pasces//pópulum meum Israel et tu eris dux super Israel”».//[3]//Venérunt quoque omnes//senes Israel ad regem in Hebron, et percússit cum eis rex David fœdus in Hebron//coram Dómino; unxerúntque David in regem super Israel.//[4]//Trigínta annórum erat//David, cum regnáre cœpísset, et quadragínta annis regnávit://[5]//in Hebron regnávit//super Iudam septem annis et sex ménsibus; in Ierúsalem autem regnávit trigínta//tribus annis super omnem Israel et Iudam.///[6]//Et ábiit rex et omnes viri, qui erant cum eo, in Ierúsalem ad Iebusǽum//habitatórem terræ. Qui dixit ad David: «Non ingrediéris huc, sed depéllent te//cæci et claudi», significántes: «Non ingrediétur David huc».//[7]//Cepit autem David//arcem Sion: hæc est cívitas David.
RESPONSORIUM
(Ps 2, 2. 6. 1)
℟.//Astitérunt reges terræ et príncipes convenérunt in unum advérsus//Dóminum et advérsus christum eius.
*//Ego autem constítui regem meum super//Sion, montem sanctum meum.
℣.//Quare, fremuérunt gentes et pópuli meditáti sunt inánia?
*//Ego autem//constítui regem meum super Sion, montem sanctum meum.
LECTIO ALTERA
E Libro sanctæ Terésiæ vírginis De via perfectiónis
(Cap. 30, 1-5: Œuvres complètes, Desclée De Brouwer, Paris, 1964, 467-468)
Adveniat regnum tuum
Quis sane, quantúmlibet tórpidus et inconsiderátus, si quid a viro áliquo//gravi et honorábili pétere cupit, non prius apud se réputat et in ánimo propónit,//quómodo eum, ut illi pláceat nec áliquod fastídium aut moléstiam creet,//alloquátur; quidnam prætérea ab eo petitúrus sit, et ad quid opus hábeat eo quod//póstulat, præsértim si singuláre quid et amplum petátur, quemádmodum nos//bonus noster Iesus, ut petámus, édocet? Quod sane, meo iudício, imprímis//notándum est. Non póteras uno rem totam, Dómine, verbo conclúdere, ac dícere://«Pater, da nobis quidquid éxpedit ac consentáneum est?». Etenim áliud prætérea//nihil dicéndum videbátur, apud eum præsértim qui ómnia tam bene ac perfécte//intéllegit.///Hoc quidem, o Sapiéntia ætérna, satis erat, quantum ad te et Patrem tuum//cæléstem spectat, et sic eum tu in horto Gethsémani orásti. Tuam quidem//voluntátem et timórem illic ei patefaciébas, in ipsíus tamen voluntátem pénitus te//resignábas. Nos vero, Dómine mi, nosti non ita resignátos esse, sicut tu in Patris//tui voluntátem resignátus fuísti; ac proptérea opus fuísse ut singulária et//particulária quædam peterémus; ut sic apud nosmetípsos in ánimo reputarémus,//expédiens ne ac convéniens nobis sit id quod postulámus, utque, si mínime//expedíre videámus, pétere desinámus. Eius namque condiciónis sumus, ut nisi//quod pétimus, nobis concedátur (idque propter líberum hoc arbítrium quod//habémus) admissúri non simus, quæ Dóminus nobis datúrus est. Nam étiam//quando hoc longe óptimum sit, nisi tamen promptam ac parátam in manu (ita//dicam) pecúniam videámus, numquam nos locupletándos arbitrámur.///Docet ergo nos bonus Iesus ut hæc verba dicámus, quibus tale nobis regnum//adveníre pétimus://*Sanctificétur nomen tuum, advéniat regnum tuum.//Iam, quæso,//exímiam Præceptóris nostri sapiéntiam consideráte. Equidem hic mecum//perpéndo, et bonum sane nos est intellégere, quid per hoc regnum petámus. Ut//ergo maiéstas eius vidébat non posse nos sanctum hoc Patris ætérni nomen//sanctificáre aut glorificáre, iuxta parvum et exíguum illud quod ipsi póssumus//(ita quidem ut hoc, ut par est, faciámus), nisi maiéstas ipsíus aliúnde quoad hoc//nobis prospíceret, suum scílicet nobis regnum hic dando, hinc bonus noster Iesus//unum álteri coniúnxit et coadunávit. Quocírca, ut id quod pétimus intellegámus,//quantóque réferat importúne et fervénter id pétere, necnon præstáre quodcúmque//póssumus ad placéndum et satisfaciéndum ei a quo hoc nobis dandum est, hoc//loco vobis expónere et dícere volo quid hanc circa rem ipsa intéllegam.///Iam ígitur summum bonum, quod in regno cælórum mihi consístere vidétur//(ut ália permúlta prætéream) est, iam tum ómnia quæ terræ et mundi huius sunt,//nullo in prétio habére, sed prætérea gáudium quoddam ex eo resúltans quod//omnes gáudeant, ac perpétua quædam pax et ingens satisfáctio in semetípso, eo//quod ánima Deum ab ómnibus omníno mortálibus sanctificári, laudári ac//sanctum eius nomen benedíci, a némine vero eum per peccáta offéndi, ab//univérsis demum homínibus amári vídeat; immo et hæc ipsa ánima non ália re//sese óccupat, quam amándo, neque vero eum potest non amáre, cum eum//cognóscat. Et sic eum hoc in mundo amarémus; licet non ea perfectióne nec//eádem in esséntia, saltem ratióne longe eminentióre et excellentióre, quam modo//amámus, eum diligerémus, si eum nossémus.
RESPONSORIUM

℟.//Qui novit bona data dare fíliis suis, pétere nos et quǽrere et pulsáre//compéllit.
*//Sumémus capácius, quanto id et fidélius crédimus et sperámus//fírmius et desiderámus ardéntius.
℣.//Plerúmque hoc negótium plus gemítibus quam sermónibus ágitur, plus//fletu quam affátu.
*//Sumémus capácius, quanto id et fidélius crédimus et//sperámus fírmius et desiderámus ardéntius.
Oratio
Deus, qui per adoptiónem grátiæ lucis nos esse fílios voluísti, præsta,//quǽsumus, ut errórum non involvámur ténebris, sed in splendóre veritátis//semper maneámus conspícui. Per Dóminum.
FERIA V HEBDOMADÆ XIII
Ad Officium lectionis
LECTIO PRIOR
De libro secúndo Samuélis
6, 1-23
Arca in Ierusalem transfertur
In diébus illis://[1]//Congregávit rursum David omnes eléctos ex Israel trigínta//mília.//[2]//Surrexítque David et ábiit, et univérsus pópulus, qui erat cum eo, in Báala//Iudæ, ut addúcerent inde arcam Dei, super quam invocátum est nomen Dómini//exercítuum sedéntis in chérubim super eam.//[3]//Et imposuérunt arcam Dei super//plaustrum novum tulerúntque eam de domo Abínadab, qui erat in colle. Oza//autem et Ahio fílii Abínadab minábant plaustrum://[4]//Oza ambulábat iuxta arcam,//et Ahio præcedébat eam.//[5]//David autem et omnis Israel ludébant coram Dómino//omni virtúte in cánticis et cítharis et lyris et týmpanis et sistris et cýmbalis.///[6]//Postquam autem venérunt ad áream Nachon, exténdit manum Oza ad arcam//Dei et ténuit eam, quóniam boves lasciviéntes prorupérunt.//[7]//Iratúsque est//indignatióne Dóminus contra Ozam et percússit eum super temeritáte; qui//mórtuus est ibi iuxta arcam Dei.//[8]//Contristátus autem est David, eo quod//diruptiónem dirupísset Dóminus in Ozam; et vocátum est nomen loci illíus//Pharesóza (//*id est Dirúptio Ozæ//) usque in diem hanc.//[9]//Et extímuit David//Dóminum in die illa dicens: «Quómodo ingrediétur ad me arca Dómini?».//[10]//Et//nóluit divértere ad se arcam Dómini in civitáte David, sed divértit eam in//domum Obédedom Getthǽi.//[11]//Et habitávit arca Dómini in domo Obédedom//Getthǽi tribus ménsibus, et benedíxit Dóminus Obédedom et omnem domum//eius.///[12]//Nuntiatúmque est regi David: «Benedíxit Dóminus Obédedom et ómnia//eius propter arcam Dei». Abiit ergo David et addúxit arcam Dei de domo//Obédedom in civitátem David cum gáudio.//[13]//Cumque progréssi essent, qui//portábant arcam Dómini, sex passus, immolávit bovem et vítulum saginátum,//[14]//et//David saltábat totis víribus ante Dóminum. Porro David erat accínctus ephod//líneo.//[15]//Et David et omnis domus Israel ducébant arcam Dómini in iúbilo et//clangóre búcinæ.//[16]//Cumque intrásset arca Dómini in civitátem David, Michol//fília Saul prospíciens per fenéstram vidit regem David subsiliéntem atque//saltántem coram Dómino et despéxit eum in corde suo.///[17]//Et introduxérunt arcam Dómini et posuérunt eam in loco suo in médio//tabernáculi, quod teténderat ei David; et óbtulit David coram Dómino holocáusta//et pacífica.//[18]//Cumque complésset ófferens holocáustum et pacífica, benedíxit//pópulo in nómine Dómini exercítuum.//[19]//Et partítus est multitúdini univérsæ//Israel tam viro quam mulíeri síngulis collýridam panis unam et láganum//palmárum unum et palátham unam. Et ábiit omnis pópulus unusquísque in//domum suam.///[20]//Reversúsque est et David, ut benedíceret dómui suæ, et egréssa Michol fília//Saul in occúrsum David ait: «Quam gloriósus fuit hódie rex Israel discoopériens//se ante ancíllas servórum suórum, quasi si nudétur unus de scurris!».//[21]//Dixítque//David ad Michol: «Ante Dóminum salto. Benedíctus Dóminus, qui elégit me//pótius quam patrem tuum et quam omnem domum eius, ut constitúeret me//ducem super pópulum Dómini, super Israel!//[22]//Ludam in conspéctu Dómini et//vílior fiam plus quam factus sum et ero deiéctus in óculis meis, sed apud//ancíllas, de quibus locúta es, gloriósior apparébo».//[23]//Igitur Michol fíliæ Saul non//est natus fílius usque ad diem mortis suæ.
RESPONSORIUM
(Ps 131 (132), 8. 9; Ps 23 (24), 7. 9)
℟.//Surge, Dómine, in réquiem tuam, tu et arca fortitúdinis tuæ.
*//Sacerdótes//tui induántur iustítiam, et sancti tui exsúltent.
℣.//Attóllite, portæ, cápita vestra et elevámini, portæ æternáles, et introíbit//Rex glóriæ.
*//Sacerdótes tui induántur iustítiam, et sancti tui exsúltent.
LECTIO ALTERA
Homilía sancti Hierónymi presbýteri in Psalmum quadragésimum primum ad//neóphytos
(CCL 78, 542-544)
Transibo in locum tabernaculi admirabilis
*Sicut desíderat cervus ad fontes aquárum, ita desíderat ánima mea ad te,//*Deus.//Quómodo ítaque illi cervi desíderant fontes aquárum, ita et nostri cervi,//qui de Ægýpto et de sǽculo recedéntes interfecérunt Pharaónem in aquis suis et//omnem eius exércitum in baptísmo necavérunt, post interfectiónem diáboli//desíderant fontes Ecclésiæ, Patrem et Fílium et Spíritum Sanctum.///De Patre, quod sit fons, scríbitur in Ieremía://*Me dimisérunt fontem aquæ//*vivæ, et fodérunt sibi lacus detrítos, qui non possunt aquas continére.//De Fílio//vero in quodam loco légimus://*Dereliquérunt fontem sapiéntiæ.//Porro de Spíritu//Sancto://*Qui bíberit de aqua quam dédero ei, oriétur in eo fons aquæ saliéntis in//*vitam ætérnam//statim expónitur, Evangelísta dicénte quod de Spíritu Sancto//fúerit sermo Salvatóris. Ex quibus manifestíssime comprobátur, tres Ecclésiæ//fontes Trinitátis esse mystérium.///Hos desíderat ánima credéntis, hos desíderat ánima baptizáti, et dicit://*Sitívit//*ánima mea ad Deum fontem vivum.//Non enim léviter vidére vóluit Deum, sed//toto desiderávit ardóre, toto sitívit incéndio. Antequam baptísmum//consequeréntur, loquebántur inter se ínvicem et dicébant://*Quando véniam et//*apparébo ante fáciem Dei?//Ecce implétum est quod petébant: venérunt et//stetérunt ante fáciem Dei, et apparuérunt ante conspéctum altáris et ante//mystérium Salvatóris.///Ad corpus Christi admíssi et in vitáli fonte renáti, confidénter loquúntur et//dicunt://*Transíbo in locum tabernáculi admirábilis usque ad domum Dei.//Domus//Dei Ecclésia est, hoc est admirábile tabernáculum: quia hábitat in eo//*vox//*exsultatiónis et confessiónis et sonus epulántium.///Dícite ergo, qui Christum nunc induístis, et ductum nostrum sequéntes, quasi//piscículi hamo, ita sermóne Dei de gúrgite sǽculi istíus sublevámini. In nobis//rerum natúra mutáta est. Pisces enim, qui de mari extrácti fúerint, moriúntur; nos//autem ídeo Apóstoli de mundi istíus mari extraxérunt atque piscáti sunt, ut vivi//ex mórtuis fierémus. Quámdiu erámus in sǽculo, óculi nostri in profúndo et vita//nostra versabátur in cæno: postquam de flúctibus erépti sumus, cœpimus solem//vidére, cœpimus verum lumen aspícere, et præ nímio gáudio conturbáti ad//ánimam nostram dícimus://*Spera in Deum, quóniam confitébor illi, salutáre//*vultus mei et Deus meus.
RESPONSORIUM
(Ps 26 (27), 4)
℟.//Unum pétii a Dómino, hoc requíram:
*//Ut inhábitem in domo Dómini//ómnibus diébus vitæ meæ.
℣.//Ut vídeam voluptátem Dómini et vísitem templum eius.
*//Ut inhábitem in//domo Dómini ómnibus diébus vitæ meæ.
Oratio
Deus, qui per adoptiónem grátiæ lucis nos esse fílios voluísti, præsta,//quǽsumus, ut errórum non involvámur ténebris, sed in splendóre veritátis//semper maneámus conspícui. Per Dóminum.
FERIA VI HEBDOMADÆ XIII
Ad Officium lectionis
LECTIO PRIOR
De libro secúndo Samuélis
7, 1-25
Vaticinium Nathan messianicum
In diébus illis://[1]//Factum est, cum sedísset rex in domo sua, et Dóminus//dedísset ei réquiem úndique ab univérsis inimícis suis,//[2]//dixit ad Nathan//prophétam: «Vidésne quod ego hábitem in domo cédrina, et arca Dei pósita sit in//médio péllium?».//[3]//Dixítque Nathan ad regem: «Omne, quod est in corde tuo,//vade, fac, quia Dóminus tecum est».///[4]//Factum est autem in nocte illa, et ecce sermo Dómini ad Nathan dicens://[5]//«Vade et lóquere ad servum meum David. Hæc dicit Dóminus: Numquid tu//ædificábis mihi domum ad habitándum?//[6]//Numquam enim habitávi in domo ex//die, qua edúxi fílios Israel de terra Ægýpti, usque in diem hanc, sed ambulábam//in tabernáculo et in tentório.//[7]//Per cuncta loca, quæ transívi cum ómnibus fíliis//Israel, numquid loquens locútus sum ad unum de iudícibus Israel, cui præcépi, ut//pásceret pópulum meum Israel dicens: Quare non ædificástis mihi domum//cédrinam?//[8]//Et nunc hæc dices servo meo David: Hæc dicit Dóminus exercítuum://Ego tuli te de páscuis sequéntem greges, ut esses dux super pópulum meum//Israel,//[9]//et fui tecum in ómnibus, ubicúmque ambulásti, et interféci univérsos//inimícos tuos a fácie tua; fecíque tibi nomen grande iuxta nomen magnórum, qui//sunt in terra.//[10]//Et ponam locum pópulo meo Israel et plantábo eum, et habitábit in//eo et non turbábitur ámplius; nec addent fílii iniquitátis ut afflígant eum sicut//prius//[11]//et ex die, qua constítui iúdices super pópulum meum Israel, et réquiem//dabo tibi ab ómnibus inimícis tuis. Prædicítque tibi Dóminus quod domum fáciat//tibi Dóminus.//[12]//Cumque compléti fúerint dies tui, et dormíeris cum pátribus tuis,//suscitábo semen tuum post te, quod egrediétur de viscéribus tuis; et firmábo//regnum eius.//[13]//Ipse ædificábit domum nómini meo, et stabíliam thronum regni//eius usque in sempitérnum.//[14]//Ego ero ei in patrem, et ipse erit mihi in fílium; qui//si iníque áliquid gésserit, árguam eum in virga virórum et in plagis filiórum//hóminum.//[15]//Misericórdiam autem meam non áuferam ab eo, sicut ábstuli a Saul,//quem amóvi a fácie tua;//[16]//et stábilis erit domus tua et regnum tuum usque in//ætérnum ante fáciem meam, et thronus tuus erit firmus iúgiter».///[17]//Secúndum ómnia verba hæc et iuxta univérsam visiónem istam sic locútus//est Nathan ad David.///[18]//Ingréssus est autem rex David et sedit coram Dómino et dixit: «Quis ego//sum, Dómine Deus, et quæ domus mea, quia adduxísti me hucúsque?//[19]//Sed et//hoc parum visum est in conspéctu tuo, Dómine Deus: et locútus es étiam de//domo servi tui in longínquum, et ista est lex hóminis, Dómine Deus!//[20]//Quid ergo//áddere póterit adhuc David, ut loquátur ad te? Tu enim scis servum tuum,//Dómine Deus.//[21]//Propter verbum tuum et secúndum cor tuum fecísti ómnia//magnália hæc, ita ut nota fáceres servo tuo.//[22]//Idcírco magnus es, Dómine Deus,//quia non est símilis tui; neque est Deus extra te, iuxta ómnia, quæ audívimus//áuribus nostris.//[23]//Quæ est autem ut pópulus tuus Israel una gens in terra, propter//quam ivit Deus, ut redímeret eam sibi in pópulum et póneret sibi nomen//facerétque eis magnália et horribília, ut eíceres a fácie pópuli tui, quem redemísti//tibi ex Ægýpto, gentes et deos eórum?//[24]//Et firmásti tibi pópulum tuum Israel in//pópulum sempitérnum; et tu, Dómine, factus es eis in Deum.//[25]//Nunc ergo,//Dómine Deus, verbum, quod locútus es super servum tuum et super domum//eius, confírma in sempitérnum et fac, sicut locútus es!».
RESPONSORIUM
(Lc 1, 30-33; Ps 131 (132), 11)
℟.//Gábriel ángelus locútus est Maríæ dicens: Ecce concípies in útero et páries//fílium et dabit illi Deus sedem David patris eius;
*//Et regnábit super domum//Iacob in ætérnum.
℣.//Iurávit Dóminus David veritátem et non recédet ab ea: De fructu ventris//tui ponam super sedem tuam.
*//Et regnábit super domum Iacob in ætérnum.
LECTIO ALTERA
E libro sancti Augustíni epíscopi De prædestinatióne sanctórum
(Cap. 15, 30-31: PL 44, 981-983)
Iesus Christus ex semine David secundum carnem
Est præclaríssimum lumen prædestinatiónis et grátiæ, ipse Salvátor, ipse//*mediátor Dei et hóminum, homo Christus Iesus;//qui ut hoc esset, quibus tandem//suis vel óperum vel fídei præcedéntibus méritis natúra humána, quæ in illo est,//comparávit? Respondeátur, quæso: ille homo, ut a Verbo Patri coætérno in//unitátem persónæ assúmptus, Fílius Dei unigénitus esset, unde hoc méruit? Quod//eius bonum qualecúmque præcéssit? Quid egit ante, quid crédidit, quid petívit, ut//ad hanc ineffábilem excelléntiam perveníret? Nonne faciénte ac suscipiénte//Verbo, ipse homo, ex quo esse cœpit, Fílius Dei únicus esse cœpit?///Appáreat ítaque nobis in nostro cápite ipse fons grátiæ, unde secúndum//uniuscuiúsque mensúram se per cuncta eius membra diffúndit. Ea grátia fit ab//inítio fídei suæ homo quicúmque christiánus, qua grátia homo ille ab inítio suo//factus est Christus: de ipso Spíritu et hic renátus, de quo est ille natus; eódem//Spíritu fit in nobis remíssio peccatórum, quo Spíritu factum est ut nullum//habéret ille peccátum. Hæc se Deus esse factúrum profécto præscívit. Ipsa est//ígitur prædestinátio sanctórum, quæ in Sancto sanctórum máxime cláruit; quam//negáre quis potest recte intellegéntium elóquia veritátis? Nam et ipsum//Dóminum glóriæ, in quantum homo factus est Dei fílius, prædestinátum esse//didícimus.///Prædestinátus est ergo Iesus, ut qui futúrus erat secúndum carnem fílius//David, esset tamen in virtúte Fílius Dei secúndum Spíritum sanctificatiónis; quia//natus est de Spíritu Sancto et Vírgine María. Ipsa est illa ineffabíliter facta//hóminis a Deo Verbo suscéptio singuláris, ut Fílius Dei et fílius hóminis simul,//fílius hóminis propter suscéptum hóminem, et Fílius Dei propter suscipiéntem//unigénitum Deum veráciter et próprie dicerétur; ne non trínitas, sed quatérnitas//crederétur.///Prædestináta est ita natúræ humánæ tanta et tam celsa et summa subvéctio, ut//quo attollerétur áltius, non habéret; sicut pro nobis ipsa divínitas quo usque se//depóneret humílius, non hábuit, quam suscépta natúra hóminis cum infirmitáte//carnis usque ad mortem crucis. Sicut ergo prædestinátus est ille unus, ut caput//nostrum esset, ita multi prædestináti sumus, ut membra eius essémus. Humána//hic mérita conticéscant, quæ periérunt per Adam, et regnet quæ regnat Dei grátia//per Iesum Christum Dóminum nostrum, únicum Dei Fílium, unum Dóminum.//Quisquis in cápite nostro præcedéntia mérita singuláris illíus generatiónis//invénerit, ipse in nobis membris eius præcedéntia mérita multiplicátæ//regeneratiónis inquírat.
RESPONSORIUM
(Cf. Gal 4, 4-5; Eph 2, 4: Rom 8, 3)
℟.//Ecce iam venit plenitúdo témporis, in quo misit Deus Fílium suum in//terras, natum de Vírgine, factum sub lege:
*//Ut eos, qui sub lege erant,//redímeret.
℣.//Propter nímiam caritátem suam, qua diléxit nos Deus, Fílium suum misit//in similitúdine carnis peccáti.
*//Ut eos, qui sub lege erant, redímeret.
Oratio
Deus, qui per adoptiónem grátiæ lucis nos esse fílios voluísti, præsta,//quǽsumus, ut errórum non involvámur ténebris, sed in splendóre veritátis//semper maneámus conspícui. Per Dóminum.
SABBATO HEBDOMADÆ XIII
Ad Officium lectionis
LECTIO PRIOR
De libro secúndo Samuélis
11, 1-17. 26-27
De peccato David
[1]//Factum est verténte anno, eo témpore, quo solent reges ad bella procédere,//misit David Ioab et servos suos cum eo et univérsum Israel, et vastavérunt fílios//Ammon et obsedérunt Rabba; David autem remánsit in Ierúsalem.///[2]//Et factum est véspere, ut súrgeret David de strato suo et deambuláret in//solário domus régiæ. Vidítque de solário mulíerem se lavántem; erat autem//múlier pulchra valde.//[3]//Misit ergo rex et requisívit quæ esset múlier;//nuntiatúmque ei est quod ipsa esset Bethsabée fília Elíam uxor Uríæ Hetthǽi.//[4]//Missis ítaque David núntiis, tulit eam; quæ cum ingréssa esset ad illum,//dormívit cum ea, quæ se sanctificáverat ab immundítia sua.//[5]//Et revérsa est//domum suam; cum autem concepísset, mittens nuntiávit David et ait: «Concépi».///[6]//Misit autem David ad Ioab dicens: «Mitte ad me Uríam Hetthǽum».//Misítque Ioab Uríam ad David,//[7]//et venit Urías ad David. Quæsivítque David//quam recte ágeret Ioab et pópulus, et quómodo administrarétur bellum;//[8]//et dixit,//David ad Uríam: «Descénde in domum tuam et lava pedes tuos». Et egréssus est//Urías de domo regis; secutúsque est eum cibus régius.//[9]//Dormívit autem Urías//ante portam domus régiæ cum áliis servis dómini sui et non descéndit ad domum//suam.///[10]//Nuntiatúmque est David a dicéntibus: «Non ivit Urías ad domum suam». Et//ait David ad Uríam: «Numquid non de via venísti? Quare non descendísti ad//domum tuam?».//[11]//Et ait Urías ad David: «Arca et Israel et Iuda hábitant in//papiliónibus, et dóminus meus Ioab et servi dómini mei super fáciem terræ//manent; et ego ingrédiar domum meam, ut cómedam et bibam et dórmiam cum//uxóre mea? Per salútem tuam et per salútem ánimæ tuæ, non fáciam rem hanc!».//[12]//Ait ergo David ad Uríam: «Mane hic étiam hódie, et cras dimíttam te». Mansit//Urías in Ierúsalem die illa et áltera.//[13]//Vocávit enim eum David, ut coméderet//coram se et bíberet, et inebriávit eum. Qui egréssus véspere dormívit in strato//suo cum servis dómini sui et in domum suam non descéndit.///[14]//Factum est ergo mane, et scripsit David epístulam ad Ioab misítque per//manum Uríæ//[15]//scribens in epístula: «Pónite Uríam in prima ácie, ubi fortíssimum//est prœlium, et recédite ab eo, ut percússus intéreat».//[16]//Igitur cum Ioab obsidéret//urbem, pósuit Uríam in loco, quo sciébat viros esse fortíssimos.//[17]//Egressíque viri//de civitáte bellábant advérsum Ioab; et cecidérunt de pópulo, de servis David, et//mórtuus est étiam Urías Hetthǽus.///[26]//Audívit autem uxor Uríæ quod mórtuus esset Urías vir suus et planxit eum.//[27]//Transactóque luctu, misit David et introdúxit eam domum suam, et facta est ei//uxor peperítque ei fílium. Et displícuit, quod fécerat David, coram Dómino.
RESPONSORIUM
(2 Sam 12, 9; Ex 20, 2. 13. 14)
℟.//Uríam Hetthǽum percussísti gládio et uxórem illíus accepísti in uxórem//tibi.
*//Quare ergo contempsísti verbum Dómini, ut fáceres malum in conspéctu//eius?
℣.//Ego sum Dóminus Deus tuus, qui edúxi te de terra Ægýpti. Non occídes,//non mœcháberis.
*//Quare ergo contempsísti verbum Dómini, ut fáceres malum//in conspéctu eius?
LECTIO ALTERA
Ex Catechésibus sancti Cyrílli Hierosolymitáni epíscopi
(Cat. 1, 2-3. 5-6: PG 33, 371. 375-378)
Confitere in tempore acceptabili
Si quis hic est peccáti servus, parátus sit per fidem ad ingénuam adoptiónis//filiórum regeneratiónem; et depósita peccatórum servitúte péssima, ac//felicíssimam Dómini servitútem consecútus, regni cæléstis hereditáte potiúnda//dignus censeátur. Exúite per confessiónem véterem hóminem qui corrúmpitur//secúndum desidéria erróris, ut induátis novum qui renovátur secúndum//agnitiónem eius qui creávit illum. Arrhabónem Spíritus Sancti acquírite per//fidem, ut possítis in ætérnas récipi mansiónes. Accédite ad mýsticum//signáculum, ut ab hero favorabíliter agnósci possítis. Sancto ac ratióne prǽdito//Christi gregi accenseámini, ut olim ad déxteram eius segregáti, parátam vobis//vitam hereditáte consequámini.///Quibus enim adhuc peccatórum aspéritas in villósæ cutis modum adhæréscit,//illi a sinístris consístent, eo quod ad grátiam Dei, quæ in lavácri regeneratióne//per Christum datur, non accésserint. Regeneratiónem porro non córporum dico,//sed spiritálem ánimæ iterátam nativitátem. Córpora enim per visíbiles paréntes//generántur, ánimæ vero regenerántur per fidem; nam//*Spíritus ubi vult spirat.//Tumque si dignus efficiáre, licébit tibi audíre://*Bene, serve bone et fidélis;//cum//vidélicet nullam habens in consciéntia simulatiónis impuritátem fúeris//deprehénsus.///Si enim quíspiam ex his, qui adsunt, grátiam Dei tentáre se sperat, se ipse//fallit, et virtútem rerum ignórat. Sincéram et fuci expértem, o homo, ánimam//habe, propter eum qui scrutátur corda et renes.///Tempus præsens est tempus confessiónis. Confitére quæ perpetrásti, sive//verbo sive ópere, sive nocte sive die. Confitére in témpore acceptábili, et in die//salútis súscipe cæléstem thesáurum.///Munda vas tuum, ut grátiam cápiat abundantiórem; remíssio enim//peccatórum ex æquo datur ómnibus, communicátio vero Spíritus Sancti,//secúndum proportiónem uniuscuiúsque fídei concéditur. Si parum laboráveris,//parum accípies; si vero multa operátus fúeris, multa erit merces. Tibi ipsi curris,//tibi conveniéntia próspice.///Si quid contra quemquam habes, remítte. Accédis, ut véniam peccatórum//accípias: necésse est et te ei qui peccávit condonáre.
RESPONSORIUM
(Prov 28, 13; 1 Io 1, 9)
℟.//Qui abscóndit scélera sua, non prosperábit;
*//Qui conféssus fúerit et//relíquerit ea, misericórdiam consequétur.
℣.//Si confiteámur peccáta nostra, fidélis est Deus et iustus, ut remíttat nobis//peccáta.
*//Qui conféssus fúerit et relíquerit ea, misericórdiam consequétur.
Oratio
Deus, qui per adoptiónem grátiæ lucis nos esse fílios voluísti, præsta,//quǽsumus, ut errórum non involvámur ténebris, sed in splendóre veritátis//semper maneámus conspícui. Per Dóminum.
DOMINICA
Ad Officium lectionis
LECTIO PRIOR
De libro secúndo Samuélis
12, 1-25
Pænitentia David
In diébus illis://[1]//Misit Dóminus Nathan ad David. Qui cum venísset ad eum,//dixit ei: «Duo viri erant in civitáte una: unus dives et alter pauper.//[2]//Dives//habébat oves et boves plúrimos valde.//[3]//Pauper autem nihil habébat omníno//præter ovem unam párvulam, quam émerat et nutríerat, et quæ créverat apud//eum cum fíliis eius simul de pane illíus cómedens et de cálice eius bibens et in//sinu illíus dórmiens; erátque illi sicut fília.//[4]//Cum autem peregrínus quidam//venísset ad dívitem, parcens ille súmere de óvibus et de bobus suis, ut exhibéret//convívium peregríno illi, qui vénerat ad se, tulit ovem viri páuperis et præparávit//cibos hómini, qui vénerat ad se».//[5]//Irátus autem indignatióne David advérsus//hóminem illum nimis dixit ad Nathan: «Vivit Dóminus, quóniam fílius mortis est//vir, qui fecit hoc;//[6]//ovem reddet in quádruplum, eo quod fécerit istud et non//pepércerit».///[7]//Dixit autem Nathan ad David: «Tu es ille vir! Hæc dicit Dóminus, Deus//Israel: Ego unxi te in regem super Israel et ego érui te de manu Saul;//[8]//et dedi tibi//domum dómini tui et uxóres dómini tui in sinu tuo dedíque tibi domum Israel et//Iudæ et, si parva sunt ista, adíciam tibi multo maióra.//[9]//Quare ergo contempsísti//verbum Dómini, ut fáceres malum in conspéctu eius? Uríam Hetthǽum//percussísti gládio et uxórem illíus accepísti uxórem tibi et interfecísti eum gládio//filiórum Ammon.//[10]//Quam ob rem non recédet gládius de domo tua usque in//sempitérnum, eo quod despéxeris me et túleris uxórem Uríæ Hetthǽi, ut esset//uxor tua.//[11]//Itaque hæc dicit Dóminus: Ecce ego suscitábo super te malum de//domo tua et tollam uxóres tuas in óculis tuis et dabo próximo tuo, et dórmiet//cum uxóribus tuis in óculis solis huius.//[12]//Tu enim fecísti abscóndite; ego vero//fáciam istud in conspéctu omnis Israel et in conspéctu solis».///[13]//Et dixit David ad Nathan: «Peccávi Dómino». Dixítque Nathan ad David://«Dóminus quoque tránstulit peccátum tuum; non moriéris.//[14]//Verúmtamen//quóniam blasphemáre fecísti inimícos Dómini propter hoc, fílius, qui natus est//tibi, morte moriétur».//[15]//Et revérsus est Nathan domum suam.///Percussítque Dóminus párvulum, quem péperat uxor Uríæ David, et gráviter//ægrotávit;//[16]//deprecatúsque est David Dóminum pro párvulo et ieiunávit David//ieiúnio et ingréssus domum pernoctábat iácens super terram.//[17]//Stetérunt autem//senióres domus eius iuxta eum cogéntes eum, ut súrgeret de terra; qui nóluit//neque comédit cum eis cibum.//[18]//Accidit autem die séptima, ut morerétur infans.//Timuerúntque servi David nuntiáre ei quod mórtuus esset párvulus; dixérunt//enim: «Ecce, cum párvulus adhuc víveret, loquebámur ad eum, et non audiébat//vocem nostram. Nunc quómodo dicémus: “Mórtuus est puer”? Peius patrábit!».//[19]//Cum ergo vidísset David servos suos mussitántes, intelléxit quod mórtuus esset//infántulus dixítque ad servos suos: «Num mórtuus est puer?». Qui respondérunt//ei: «Mórtuus est».///[20]//Surréxit ígitur David de terra et lotus unctúsque est; cumque mutásset//vestem, ingréssus est domum Dómini et adorávit et venit in domum suam//petivítque, ut pónerent ei panem, et comédit.//[21]//Dixérunt autem ei servi sui: «Quid//est quod fecísti? Propter infántem, cum adhuc víveret, ieiunásti et flebas; mórtuo//autem púero, surrexísti et comedísti panem».//[22]//Qui ait: «Propter infántem, dum//adhuc víveret, ieiunávi et flevi. Dicébam enim: Quis scit, si forte miserébitur mei//Dóminus, et vivet infans?//[23]//Nunc autem, quia mórtuus est, quare ieiúnio?//Numquid pótero revocáre eum ámplius? Ego vadam magis ad eum, ille vero non//revertétur ad me».///[24]//Et consolátus est David Bethsabée uxórem suam ingressúsque ad eam//dormívit cum ea, quæ génuit fílium; et vocávit nomen eius Sálomon. Et//Dóminus diléxit eum//[25]//misítque in manu Nathan prophétæ et vocávit nomen eius//Iedídia (//*id est Amábilis Dómino//) propter Dóminum.
RESPONSORIUM
(Or. Manasse 9. 10. 12; Ps 50 (51), 5. 6 a)
℟.//Peccávi super númerum arénæ maris et multiplicáta sunt peccáta mea et//non sum dignus vidére altitúdinem cæli præ multitúdine iniquitátis meæ,//quóniam irritávi iram tuam
*//Et malum coram te feci.
℣.//Quóniam iniquitátem meam ego cognósco et peccátum meum contra me//est semper, quia tibi soli peccávi.
*//Et malum coram te feci.
LECTIO ALTERA
Ex Sermónibus sancti Augustíni epíscopi
(Serm. 19, 2-3: CCL 41, 252-254)
Sacrificium Deo spiritus contritus
*Fácinus,//inquit David,//*meum ego agnósco.//Si ego agnósco, ergo tu ignósce.//Bene vivéntes sine peccáto nos esse mínime præsumámus. Sic vita laudétur ut//vénia postulétur. Desperáti autem hómines, quanto minus inténti sunt in peccáta//sua, tanto curiosióres sunt in aliéna. Quærunt enim non quid córrigant, sed quid//mórdeant. Et cum se non possint excusáre, paráti sunt álios accusáre. Non sic//iste nobis orándi et satis Deo faciéndi demonstrávit exémplum, dicens://*Quóniam//*fácinus meum ego agnósco, et peccátum meum ante me est semper.//Non erat iste//inténtus in aliéna peccáta. Advocábat se ad se, nec se palpábat sed penetrábat, et//in se ipsum áltius descendébat. Sibi non parcébat, et ídeo ut sibi parcerétur non//impudénter rogábat.///Placári Deo vis? Nosce quid agas tecum, ut Deus placétur tibi. In eódem//psalmo advérte; ibi enim légitur://*Quóniam si voluísses sacrifícium, dedíssem//*útique; holocáustis non delectáberis.//Ergo sine sacrifício eris? nihil oblatúrus, de//nulla oblatióne Deum placatúrus? Quid dixísti?//*Si voluísses sacrifícium,//*dedíssem útique; holocáustis non delectáberis.//Séquere, et audi, et dic://*Sacrifícium Deo spíritus contrítus, cor contrítum et humiliátum Deus non//*spernit.//Abiéctis quæ offerébas, invenísti quod ófferas. Offerébas enim apud//patres víctimas pécorum, et sacrifícia vocabántur.//*Si voluísses sacrifícium,//*dedíssem útique.//Illa ergo non quæris, et tamen sacrifícium quæris.///*Holocáustis,//inquit,//*non delectáberis.//Quando ergo holocáustis non//delectáberis, sine sacrifício remanébis? Absit.//*Sacrifícium Deo spíritus contrítus;//*cor contrítum et humiliátum Deus non spernit.//Habes quod ófferas. Non gregem//circuminspícias, non navígia prǽpares et pérmees ad extrémas províncias unde//arómata déferas. Quære in corde tuo quod gratum sit Deo. Cor conteréndum est.//Quid times ne contrítum péreat? Ibi habes://*Cor mundum crea in me, Deus.//Ut//ergo creétur mundum cor, conterátur immúndum.///Displiceámus nobis quando peccámus, quia peccáta dísplicent Deo. Et quia//sine peccáto non sumus, vel in hoc Deo símiles simus, quia hoc nobis dísplicet//quod illi. Ex áliqua parte coniúngeris voluntáti Dei, quia hoc tibi dísplicet in te,//quod odit et ille qui fecit te.
RESPONSORIUM
(Ps 50 (51), 12)
℟.//Peccáta mea, Dómine, sicut sagíttæ infíxa sunt in me; sed ántequam//vúlnera génerent in me,
*//Sana me, Dómine, medicaménto pæniténtiæ, Deus.
℣.//Cor mundum crea in me, Deus, et spíritum firmum ínnova in viscéribus//meis.
*//Sana me, Dómine, medicaménto pæniténtiæ, Deus.
Oratio
Deus, qui in Fílii tui humilitáte iacéntem mundum erexísti, fidélibus tuis//sanctam concéde lætítiam, ut, quos eripuísti a servitúte peccáti, gáudiis fácias//pérfrui sempitérnis. Per Dóminum.
FERIA II HEBDOMADÆ XIV
Ad Officium lectionis
LECTIO PRIOR
De libro secúndo Samuélis
15, 7-14. 24-30; 16, 5-13
Seditio Absalom et fuga David
In diébus illis://[15,7]//Dixit Absalom ad regem: «Vadam, quæso, et reddam in//Hebron vota mea, quæ vovi Dómino.//[8]//Votum enim vovit servus tuus, cum esset//in Gesur Sýriæ, dicens: Si redúxerit me Dóminus in Ierúsalem, sacrificábo//Dómino».//[9]//Dixítque ei rex: «Vade in pace». Et surréxit et ábiit in Hebron.///[10]//Misit autem Absalom exploratóres in univérsas tribus Israel dicens: «Statim//ut audiéritis clangórem búcinæ, dícite: “Factus est rex Absalom in Hebron”».//[11]//Porro cum Absalom iérunt ducénti viri de Ierúsalem vocáti, eúntes símplici//corde et causam pénitus ignorántes.//[12]//Accersívit quoque Absalom, cum//immoláret víctimas, Achítophel Gilonítem consiliárium David de civitáte sua//Gilo. Et facta est coniurátio válida; populúsque concúrrens augebátur cum//Absalom.///[13]//Venit ígitur núntius ad David dicens: «Toto corde univérsus Israel séquitur//Absalom».//[14]//Et ait David servis suis, qui erant cum eo in Ierúsalem: «Súrgite,//fugiámus; neque enim erit nobis effúgium a fácie Absalom. Festináte égredi, ne//festínans óccupet nos et impéllat super nos ruínam et percútiat civitátem in ore//gládii».///[24]//Venit autem et Sadoc et univérsi Levítæ cum eo portántes arcam fœderis//Dei; et deposuérunt arcam Dei. Et sacrificávit Abíathar, donec omnis pópulus//egréssus fúerat de civitáte.//[25]//Et dixit rex ad Sadoc: «Repórta arcam Dei in urbem.//Si invénero grátiam in óculis Dómini, redúcet me et osténdet mihi eam et//habitatiónem suam.//[26]//Si autem díxerit: “Non places mihi”, præsto sum: fáciat,//quod bonum est coram se».//[27]//Et dixit rex ad Sadoc sacerdótem: «Vidésne?//Revértere in civitátem in pace; et Achímaas fílius tuus et Iónathan fílius//Abíathar, duo fílii vestri sint vobíscum.//[28]//Ecce ego morábor ad vada desérti,//donec véniat sermo a vobis índicans mihi».//[29]//Reportavérunt ígitur Sadoc et//Abíathar arcam Dei Ierúsalem et mansérunt ibi.///[30]//Porro David ascendébat clivum Olivárum scandens et flens, opérto cápite et//nudis pédibus incédens; sed et omnis pópulus, qui erat cum eo, opérto cápite//ascendébat plorans.///[16,5]//Venit ergo rex David usque Bahúrim, et ecce egrediebátur inde vir de//cognatióne domus Saul nómine Sémei fílius Gera; procedébat egrédiens et//maledícens//[6]//mittebátque lápides contra David et contra univérsos servos regis//David. Omnis autem pópulus et univérsi viri fortíssimi a dextro et sinístro látere//regis incedébant.//[7]//Ita autem loquebátur Sémei, cum maledíceret regi: «Egrédere,//egrédere, vir sánguinum et vir Bélial!//[8]//Réddidit tibi Dóminus univérsum//sánguinem domus Saul, quóniam invasísti regnum eius; et dedit Dóminus//regnum in manu Absalom fílii tui; et ecce premunt te mala tua, quóniam vir//sánguinum es».//[9]//Dixit autem Abísai fílius Sárviæ regi: «Quare maledícit canis//hic mórtuus dómino meo regi? Vadam et amputábo caput eius».//[10]//Et ait rex://«Quid mihi et vobis fílii Sárviæ? Si maledícit, et si Dóminus præcépit ei, ut//maledíceret David, quis est qui áudeat dícere: “Quare sic fecísti?”».//[11]//Et ait rex//Abísai et univérsis servis suis: «Ecce fílius meus, qui egréssus est de viscéribus//meis, quærit ánimam meam; quanto magis nunc iste fílius Beniaminíta. Dimítte//eum, ut maledícat iuxta præcéptum Dómini.//[12]//Fortásse respíciet Dóminus//afflictiónem meam et reddet mihi bonum pro maledictióne hac hodiérna».//[13]//Ambulábat ítaque David et sócii eius per viam; Sémei autem per iugum montis//ex látere gradiebátur maledícens et mittens lápides advérsum eum terrámque//spargens.
RESPONSORIUM
(Ps 40 (41), 10; Mc 14, 18 b)
℟.//Homo pacis meæ, in quo sperávi,
*//Qui edébat panem meum, levávit//contra me calcáneum.
℣.//Unus ex vobis me tradet, qui mandúcat mecum.
*//Qui edébat panem//meum, levávit contra me calcáneum.
LECTIO ALTERA
Ex Epístola sancti Cleméntis papæ Primi ad Corínthios
(Nn. 46, 2 — 47, 4; 48, 1-6: Funk 1, 119-123)
Unusquisque quærat quod omnibus utile est, non suum ipsius
Scriptum est://*Sanctis vos adiúngite, quia qui illis adhǽrent, sanctificabúntur.//Et rursus in álio loco://*Cum viro innocénte ínnocens eris et cum elécto eléctus//*eris, et cum pervérso pervertéris.//Quare innocéntibus et iustis iungámus nos; ii//enim sunt elécti Dei. Cur inter vos sunt contentiónes, iræ, dissensiónes,//schísmata et bellum? Nonne unum Deum habémus et unum Christum et unum//Spíritum grátiæ super nos effúsum, et una vocátio est in Christo? Cur divéllimus//et discérpimus membra Christi et contra próprium corpus seditiónem movémus,//eóque vesániæ devenímus, ut álios aliórum membra esse obliviscámur?///Recordámini verbórum Iesu Dómini nostri. Dixit enim://*Væ hómini illi!//*Bonum erat ei, si natus non fuísset, quam ut unum ex eléctis meis scandalizáret;//*mélius erat ut ei mola circumponerétur et demergerétur in mare, quam ut unum//*de eléctis meis pervérteret.//Schisma vestrum multos pervértit, multos in ánimi//deiectiónem, multos in vacillatiónem, omnes nos in tristítiam coniécit, nos//omnes mæróre affécit; et adhuc sedítio vestra persístit.///Epístolam beáti Pauli apóstoli in manus súmite. Quid primum vobis in//princípio Evangélii scripsit? Certe divínitus inspirátus de seípso, de Cepha et//Apóllo ad vos lítteras dedit, quia étiam tum inter vos factiónes et pártium stúdia//fuérunt. Sed fáctio ista minus vobis íntulit peccátum; inclinabímini enim in//Apóstolos præcláro testimónio célebres et in virum ab illis probátum.///Auferámus ígitur hoc celériter; pédibus Dómini advolvámur et flentes//supplíciter implorémus eum, ut propítius factus nobis reconciliétur et in//prístinam nostram decóram et castam fratérni amóris conversatiónem nos//restítuat. Hæc enim porta iustítiæ est ad vitam apérta, sicut scriptum est://*Aperíte//*mihi portas iustítiæ; ingréssus in eas confitébor Dómino: hæc porta Dómini,//*iusti intrábunt in eam.//Cum ígitur multæ portæ apértæ sint ea, quæ est iustítiæ,//éadem et in Christo est; beáti omnes qui in eam intrárunt et iter suum in//sanctitáte et iustítia direxérunt, ómnia imperturbáte peragéntes. Sit áliquis fidélis,//sit potens in enarránda cognitióne, sit sápiens in sermónum diiudicatióne, sit//castus in opéribus; tanto humílior esse debet, quanto maior esse vidétur, et//quǽrere debet quod ómnibus útile est, non suum ipsíus.
RESPONSORIUM
(1 Cor 9, 19 a. 22; Iob 29, 15-16 a)
℟.//Cum liber essem ex ómnibus, ómnium me servum feci. Factus sum//infírmis infírmus.
*//Omnibus ómnia factus sum, ut áliquos útique fácerem//salvos.
℣.//Oculus fui cæco et pes claudo; pater eram páuperum.
*//Omnibus ómnia//factus sum, ut áliquos útique fácerem salvos.
Oratio
Deus, qui in Fílii tui humilitáte iacéntem mundum erexísti, fidélibus tuis//sanctam concéde lætítiam, ut, quos eripuísti a servitúte peccáti, gáudiis fácias//pérfrui sempitérnis. Per Dóminum.
FERIA III HEBDOMADÆ XIV
Ad Officium lectionis
LECTIO PRIOR
De libro secúndo Samuélis
18, 6-17. 24 — 19, 5
Mors Absalom et luctus David
In diébus illis://[18,6]//Egréssus est pópulus in campum contra Israel, et factum est//prœlium in saltu Ephraim.//[7]//Et cæsus est ibi pópulus Israel ab exércitu David;//factáque est ibi plaga magna in die illa vigínti mílium hóminum.//[8]//Fuit autem ibi//prœlium dispérsum super fáciem omnis terræ; et multo plures erant, quos saltus//consúmpserat de pópulo, quam hi, quos voráverat gládius in die illa.///[9]//Accidit autem, ut occúrreret Absalom servis David sedens mulo; cumque//ingréssus fuísset mulus subter condénsam quercum et magnam, adhǽsit caput//eius quércui, et mansit suspénsus inter cælum et terram; mulus, cui inséderat,//pertransívit.//[10]//Vidit autem hoc quíspiam et nuntiávit Ioab dicens: «Vidi Absalom//pendére de quercu».///[11]//Et ait Ioab viro, qui nuntiáverat ei: «Si vidísti, quare non confodísti eum in//terra? Ego vero dedíssem tibi decem argénti siclos et unum bálteum».//[12]//Qui dixit//ad Ioab: «Et si appénderes in mánibus meis mille argénteos, nequáquam//mítterem manum meam in fílium regis. Audiéntibus enim nobis, præcépit rex//tibi et Abísai et Ethái dicens: “Custodíte, quisquis sit, púerum Absalom!”.//[13]//Sed//et si fecíssem contra ánimam meam infidéliter, nequáquam hoc regem latére//potuísset, et tu stares ex advérso».//[14]//Et ait Ioab: «Non ita præstolábor coram te».//Tulit ergo tres lánceas in manu sua et infíxit eas in corde Absalom, cum adhuc//palpitáret hærens in quercu;//[15]//et cucurrérunt decem iúvenes armígeri Ioab et//percutiéntes interfecérunt eum.///[16]//Cécinit autem Ioab búcina, et déstitit pópulus pérsequi fugiéntem Israel,//quia Ioab retínuit pópulum.//[17]//Et tulérunt Absalom et proiecérunt eum in saltu in//fóveam grandem et erexérunt super eum acérvum lápidum magnum nimis;//omnis autem Israel fugit in tabernácula sua.///[24]//David autem sedébat inter duas portas; speculátor vero, qui íerat in solárium//portæ super murum, élevans óculos vidit hóminem curréntem solum//[25]//et//exclámans indicávit regi. Dixítque rex: «Si solus est, bonus est núntius in ore//eius». Properánte autem illo et accedénte própius,//[26]//vidit speculátor hóminem//álterum curréntem, et clamávit speculátor ad ianitórem: «Appáret mihi homo//currens solus». Dixítque rex: «Et iste bonus est núntius».//[27]//Speculátor autem://«Contémplor, ait, cursum prióris quasi cursum Achímaas fílii Sadoc». Et ait rex://«Vir bonus est et núntium portans bonum venit».///[28]//Clamans autem Achímaas dixit ad regem: «Pax!». Et adórans regem pronus//in terram ait: «Benedíctus Dóminus Deus tuus, qui conclúsit hómines, qui//levavérunt manus suas contra dóminum meum regem!».//[29]//Et ait rex: «Estne pax//púero Absalom?». Dixítque Achímaas: «Vidi tumúltum magnum, cum mítteret//Ioab servum regis et me servum tuum, sed néscio quid fúerit».//[30]//Ad quem rex://«Recéde, ait, et sta illic». Cumque ille recessísset et staret,//[31]//appáruit Æthiops et//véniens ait: «Bonum appórto núntium, dómine mi rex; iudicávit enim pro te//Dóminus hódie salvans te de manu ómnium, qui surrexérunt contra te».//[32]//Dixit//autem rex ad Æthíopem: «Estne pax púero Absalom?». Cui respóndens Æthiops://«Fiant, inquit, sicut puer inimíci dómini mei regis et univérsi, qui consurrexérunt//advérsus eum in malum!».///[19,1]//Contrémuit ítaque rex et ascéndit cenáculum portæ et flevit. Et sic//loquebátur vadens: «Fili mi Absalom, fili mi, fili mi Absalom! Quis mihi tríbuat,//ut ego móriar pro te? Absalom fili mi, fili mi!».///[2]//Nuntiátum est autem Ioab quod rex fleret et lugéret fílium suum.//[3]//Et versa//est victória in die illa in luctum omni pópulo; audívit enim pópulus in die illa//dici: «Dolet rex super fílio suo».//[4]//Et furtim ingréssus est pópulus in die illa//civitátem, quómodo revérti solet pópulus confúsus, cum fugit de prœlio.//[5]//Porro//rex opéruit vultum suum et clamábat voce magna: «Fili mi Absalom, Absalom//fili mi, fili mi!».
RESPONSORIUM
(Ps 54 (55), 13 a. 14 a. 15 a; cf. 40 (41), 10 b; 2 Sam 19, 1)
℟.//Si inimícus meus maledixísset mihi, sustinuíssem útique;
*//Tu vero, homo//coæquális meus, qui simul habúimus dulce consórtium, levavísti contra me//calcáneum.
℣.//Contrémuit rex et ascéndit cenáculum portæ et flevit. Et sic loquebátur//vadens: «Fili mi Absalom, fili mi!».
*//Tu vero, homo coæquális meus, qui simul//habúimus dulce consórtium, levavísti contra me calcáneum.
LECTIO ALTERA
Ex Enarrationibus sancti Augustíni epíscopi in Psalmos
(Ps 32, 29: CCL 38, 272-273)
Qui foris sunt, velint nolint, fratres nostri sunt
Fratres, ad hanc máxime exhortámur vos caritátem, non solum in vos ipsos,//sed in eos étiam qui foris sunt, sive adhuc pagáni, nondum credéntes in//Christum, sive divísi a nobis, nobíscum caput confiténtes et a córpore separáti.//Doleámus illos, fratres, tamquam fratres nostros. Velint nolint, fratres nostri sunt.//Tunc esse désinent fratres nostri, si desíerint dícere//*Pater noster.///Dixit de quibúsdam Prophéta://*His qui dicunt vobis: Non estis fratres nostri,//*dícite: Fratres nostri estis.//Circumspícite de quibus hoc dícere potúerit: numquid//de pagánis? Non, neque enim dícimus eos fratres nostros secúndum Scriptúras et//ecclesiásticum loquéndi morem. Numquid de Iudǽis, qui in Christum non//credidérunt?///Légite Apóstolum et vidéte quia «fratres» quando dicit Apóstolus sine áliquo//additaménto, non vult intéllegi nisi christiános://*Tu autem quid iúdicas fratrem//*tuum, aut tu quid spernis fratrem tuum?//Et álio loco,//*Vos,//inquit,//*iniquitátem//*fácitis et fraudátis, et hoc frátribus.///Isti ergo qui dicunt: «Non estis fratres nostri», pagános nos dicunt. Ideo enim//et rebaptizáre nos volunt, dicéntes nos non habére quod dant. Unde cónsequens//est error ipsórum, ut negent nos fratres suos esse. Sed quare nobis dixit Prophéta://*Vos dícite illis: Fratres nostri estis,//nisi quia non in eis agnóscimus quod non//repétimus? Illi ergo non agnoscéndo baptísmum nostrum, negant nos esse//fratres; nos autem non repeténdo ipsórum, sed agnoscéndo nostrum, dícimus eis://*Fratres nostri estis.///Dicant illi: «Quid nos quǽritis, quid nos vultis?». Respondeámus://*Fratres//*nostri estis.//Dicant: «Ite a nobis, non vobíscum habémus ratiónem». Nos prorsus//vobíscum ratiónem habémus: unum Christum confitémur, in uno córpore, sub//uno cápite esse debémus.///Adiurámus ergo vos, fratres, per ipsa víscera caritátis, cuius lacte nutrímur,//cuius pane solidámur, per Christum Dóminum nostrum, per mansuetúdinem eius,//adiurámus vos (tempus est enim ut impendámus in eos magnam caritátem,//abundántem misericórdiam in deprecándo Deum pro illis, ut aliquándo det illis//sensum sóbrium, ut resipíscant et vídeant se, quia non habent omníno quod//dicant contra veritátem: non eis remánsit nisi sola infírmitas animositátis, quæ//tanto est languídior, quanto se maióres vires habére exístimat) pro infírmis, pro//carnáliter sapiéntibus, pro animálibus et carnálibus, tamen pro frátribus nostris,//éadem sacraménta celebrántibus, etsi non nobíscum, éadem tamen; unum//*Amen//respondéntibus, etsi non nobíscum, unum tamen; medúllas caritátis vestræ//fundátis Deo pro eis.
RESPONSORIUM
(Eph 4, 1. 3. 4)
℟.//Obsecro vos in Dómino, ut digne ambulétis vocatióne qua vocáti estis;
*//Sollíciti serváre unitátem spíritus in vínculo pacis.
℣.//Unum corpus et unus Spíritus, sicut vocáti estis in una spe vocatiónis//vestræ.
*//Sollíciti serváre unitátem spíritus in vínculo pacis.
Oratio
Deus, qui in Fílii tui humilitáte iacéntem mundum erexísti, fidélibus tuis//sanctam concéde lætítiam, ut, quos eripuísti a servitúte peccáti, gáudiis fácias//pérfrui sempitérnis. Per Dóminum.
FERIA IV HEBDOMADÆ XIV
Ad Officium lectionis
LECTIO PRIOR
De libro secúndo Samuélis
24, 1-4. 10-18. 24 b-25
Census populi et ædificatio altaris
In diébus illis://[1]//Addidit furor Dómini irásci contra Israel; commovítque//David contra eos dicens: «Vade, númera Israel et Iudam».//[2]//Dixítque rex ad Ioab//et ad príncipes exércitus sui, qui erant cum eo: «Perámbula omnes tribus Israel a//Dan usque Bersabée, et numeráte pópulum, ut sciam númerum eius».//[3]//Dixítque//Ioab regi: «Adáugeat Dóminus Deus tuus ad pópulum, quantus nunc est,//céntuplum in conspéctu dómini mei regis! Sed quid sibi dóminus meus rex vult//in re huiuscémodi?».//[4]//Præváluit autem sermo regis contra Ioab et príncipes//exércitus; egressúsque est Ioab et príncipes mílitum a fácie regis, ut numerárent//pópulum Israel.///[10]//Percússit autem cor David eum, postquam numerátus est pópulus, et dixit//David ad Dóminum: «Peccávi valde in hoc facto; nunc vero precor, Dómine, ut//tránsferas iniquitátem servi tui, quia stulte egi nimis».//[11]//Surréxit ítaque David//mane, et sermo Dómini factus est ad Gad prophéten vidéntem David dicens://[12]//«Vade et lóquere ad David: Hæc dicit Dóminus: Trium tibi datur óptio; élige//unum, quod volúeris ex his, ut fáciam tibi».//[13]//Cumque venísset Gad ad David,//nuntiávit ei dicens: «Aut tribus annis véniet tibi fames in terra tua, aut tribus//ménsibus fúgies adversários tuos, et illi te persequéntur, aut certe tribus diébus//erit pestiléntia in terra tua. Nunc ergo delíbera et vide quem respóndeam ei, qui//me misit, sermónem».//[14]//Dixit autem David ad Gad: «Artor nimis; sed mélius est,//ut incidámus in manu Dómini — multæ enim misericórdiæ eius sunt — quam in//manu hóminum!».///[15]//Et elégit sibi David pestiléntiam; et erant dies messis trítici. Immisítque//Dóminus pestiléntiam in Israel de mane usque ad tempus constitútum, et mórtui//sunt ex pópulo a Dan usque Bersabée septuagínta mília virórum.//[16]//Cumque//extendísset manum suam ángelus super Ierúsalem, ut dispérderet eam, misértus//est Dóminus super afflictióne et ait ángelo percutiénti pópulum: «Súfficit; nunc//cóntine manum tuam!».///Erat autem ángelus Dómini iuxta áream Aréuna Iebusǽi.//[17]//Dixítque David ad//Dóminum, cum vidísset ángelum cædéntem pópulum: «Ego sum qui peccávi,//ego iníque egi; isti, qui oves sunt, quid fecérunt? Vertátur, óbsecro, manus tua//contra me et contra domum patris mei».///[18]//Venit autem Gad ad David in die illa et dixit ei: «Ascénde, constítue//Dómino altáre in área Aréuna Iebusǽi».///[24b]//Emit ergo David áream et boves argénti siclis quinquagínta.//[25]//Et ædificávit//ibi David altáre Dómino et óbtulit holocáusta et pacífica.///Et repropitiátus est Dóminus terræ, et cohíbita est plaga ab Israel.
RESPONSORIUM
(Cf. 1 Chr 21, 15; cf. 2 Sam 24, 17)
℟.//Recordáre, Dómine, testaménti tui et dic ángelo percutiénti: Cesset iam//manus tua,
*//Ut non desolétur terra, et ne perdas omnem ánimam vivam.
℣.//Ego sum qui peccávi, ego iníque egi; isti, qui oves sunt, quid fecérunt?//Avertátur, óbsecro, furor tuus, Dómine, a pópulo tuo.
*//Ut non desolétur terra, et//ne perdas omnem ánimam vivam.
LECTIO ALTERA
Ex antíquo opúsculo «Doctrína duódecim Apostolórum» nuncupáto
(Nn. 9, 1-10, 6; 14, 1-3: Funk 2, 19 — 22. 26)
De Eucharistia
Ita grátias ágite: Primum de cálice: «Grátias ágimus tibi, Pater noster, pro//sancta vite David púeri tui, quam notam fecísti nobis per Iesum púerum tuum;//tibi glória in sǽcula».///De fracto vero pane: «Grátias ágimus tibi, Pater noster, pro vita et sciéntia,//quam notam fecísti nobis per Iesum púerum tuum; tibi glória in sǽcula. Sícuti//hic panis dispérsus erat supra montes et colléctus unus factus est, ita colligátur//Ecclésia tua a fínibus terræ in regnum tuum; quóniam tua est glória et virtus per//Iesum Christum in sǽcula».///Ne quis vero cómedat aut bibat de eucharístia vestra, nisi qui baptizáti sunt in//nómine Dómini; étenim de hoc Dóminus://*Nolíte,//inquit,//*sanctum dare cánibus.///Satiáti autem ita grátias ágite: «Grátias ágimus tibi, Pater sancte, pro sancto//nómine tuo, cui sedem constituísti in córdibus nostris, atque pro sciéntia et fide//et immortalitáte, quam manifestásti nobis per Iesum púerum tuum; tibi glória in//sǽcula.///Tu, Dómine omnípotens, creásti ómnia propter nomen tuum, cibum//potúmque dedísti homínibus gustándum, ut tibi grátias ágerent, nobis autem//largítus es spiritálem cibum et potum et vitam ætérnam per púerum tuum. Ante//ómnia grátias ágimus tibi, quod potens es; tibi glória in sǽcula.///Meménto, Dómine, Ecclésiæ tuæ, ut eam deféndas ab omni malo eámque//perfícias in caritáte tua, et cóngrega eam a quáttuor ventis sanctificátam in//regnum tuum, quod ei præparásti; quóniam tua est virtus et glória in sǽcula.///Véniat grátia et péreat mundus hic! Hosánna Deo David! Si quis sanctus est,//accédat; sin minus, eum pæníteat; maranátha, amen».///Die ígitur domínica congregáti, frángite panem et grátias ágite, postquam//conféssi éritis peccáta vestra, ut mundum sit sacrifícium vestrum. Omnis vero,//qui habet controvérsiam cum sócio suo, ne convéniat vobíscum, ántequam//reconciliáti erunt, ne profanétur sacrifícium vestrum. Hoc enim dictum est a//Dómino://*Omni loco et omni témpore offerátur mihi sacrifícium mundum,//*quóniam rex magnus sum, inquit Dóminus, et nomen meum admirábile in//*géntibus.
RESPONSORIUM
(1 Cor 10, 16-17)
℟.//Calix benedictiónis, cui benedícimus, nonne communicátio sánguinis//Christi est?
*//Et panis, quem frángimus, nonne communicátio córporis Christi//est?
℣.//Quóniam unus panis, unum corpus multi sumus, omnes enim de uno pane//participámur.
*//Et panis, quem frángimus, nonne communicátio córporis Christi//est?
Oratio
Deus, qui in Fílii tui humilitáte iacéntem mundum erexísti, fidélibus tuis//sanctam concéde lætítiam, ut, quos eripuísti a servitúte peccáti, gáudiis fácias//pérfrui sempitérnis. Per Dóminum.
FERIA V HEBDOMADÆ XIV
Ad Officium lectionis
LECTIO PRIOR
De libro primo Chronicórum
22, 5-19
Ædificatio templi a David præparatur
In diébus illis://[5]//Dixit David: «Sálomon fílius meus puer párvulus est et tener;//domus autem, quæ ædificánda est Dómino, talis esse debet, ut in cunctis//regiónibus nominétur et glorificétur. Præparábo ergo ei necessária». Et ob hanc//causam ante mortem suam omnes parávit impénsas.///[6]//Vocavítque Salomónem fílium suum et præcépit ei, ut ædificáret domum//Dómino, Deo Israel;//[7]//dixítque David ad Salomónem: «Fili mi, voluntátis meæ//fuit, ut ædificárem domum nómini Dómini Dei mei,//[8]//sed factus est ad me sermo//Dómini dicens: “Multum sánguinem effudísti et magna bella bellásti. Non//póteris ædificáre domum nómini meo, tanto effúso sánguine coram me.//[9]//Fílius,//qui nascétur tibi, erit vir quietíssimus; fáciam enim eum requiéscere ab ómnibus//inimícis suis per circúitum et ob hanc causam Sálomon vocábitur, et pacem et//ótium dabo in Israel cunctis diébus eius.//[10]//Ipse ædificábit domum nómini meo et//ipse erit mihi in fílium, et ego ero ei in patrem; firmabóque sólium regni eius//super Israel in ætérnum”.//[11]//Nunc ergo, fili mi, sit Dóminus tecum; et prosperáre//et ædífica domum Dómino Deo tuo, sicut locútus est de te.//[12]//Tantum det tibi//Dóminus prudéntiam et sensum, ut régere possis Israel et custodíre legem//Dómini Dei tui;//[13]//tunc enim profícere póteris, si custodíeris mandáta et iudícia,//quæ præcépit Dóminus Móysi super Israel. Confortáre et viríliter age; ne tímeas//neque páveas.//[14]//Ecce ego in labóre meo præparávi impénsas domus Dómini: auri//talénta centum mília et argénti mille mília talentórum, æris vero et ferri non est//pondus, víncitur enim númerus magnitúdine. Ligna et lápides præparávi; tu//autem ad ea adícies.//[15]//Habes quoque plúrimos artífices látomos et cæmentários//artificésque lignórum et ómnium ártium ad faciéndum opus prudentíssimos//[16]//in//auro et argénto et ære et ferro, cuius non est númerus. Surge ígitur et fac, et erit//Dóminus tecum».///[17]//Præcépit quoque David cunctis princípibus Israel, ut adiuvárent Salomónem//fílium suum://[18]//«Cérnitis, ínquiens, quod Dóminus Deus vester vobíscum sit et//déderit vobis réquiem per circúitum et tradíderit habitatóres terræ in manu//vestra, et subiécta sit terra coram Dómino et coram pópulo eius.//[19]//Præbéte ígitur//corda vestra et ánimas vestras, ut quærátis Dóminum Deum vestrum; et//consúrgite et ædificáte sanctuárium Dómini Dei, ut introducátur arca fœderis//Dómini et vasa Deo consecráta in domum, quæ ædificátur nómini Dómini».
RESPONSORIUM
(1 Chr 22, 19; Ps 131 (132), 7; Is 56, 7 c)
℟.//Præbéte corda vestra et ánimas vestras, consúrgite et ædificáte//sanctuárium Dómini Dei;
*//Ingrediámur in tabernáculum eius, adorémus ad//scabéllum pedum eius.
℣.//Dicit Dóminus: Domus mea domus oratiónis vocábitur cunctis pópulis.
*//Ingrediámur in tabernáculum eius, adorémus ad scabéllum pedum eius.
LECTIO ALTERA
Ex Expositióne sancti Ambrósii epíscopi in Psalmum centésimum décimum//octávum
(Nn. 12. 13-14: CSEL 62, 258-259)
Templum Dei sanctum est, quod estis vos
*Ego et Pater veniémus et mansiónem apud eum faciémus.//Páteat adveniénti//iánua tua, áperi ánimam tuam, expánde grémium mentis tuæ, ut vídeat divítias//simplicitátis, thesáuros pacis, suavitátem grátiæ. Diláta cor tuum, occúrre soli//lucis ætérnæ,//*quæ illúminat omnem hóminem.//Et illud quidem verum lumen//ómnibus lucet; sed si quis fenéstras suas cláuserit, ætérno lúmine se ipse//fraudábit. Exclúditur ergo et Christus, si tu mentis tuæ iánuam claudas. Etsi//possit intráre, non vult tamen importúnus irrúere, non vult invítos cógere.///Ortus ex Vírgine procéssit ex alvo, univérsa totíus orbis irrádians, ut lucéret//ómnibus. Cápiunt, qui desíderant fulgóris perpétui claritátem, quam nox nulla//intérpolat. Soli enim huic quem cotídie cérnimus, nox tenebrósa succédit; sol//autem iustítiæ numquam óccidit, quia sapiéntiæ non succédit malítia.///Beátus ergo ille, cuius pulsat iánuam Christus. Iánua nostra est fides, quæ//totam domum, si fúerit robústa, commúnit. Per istam iánuam Christus ingréditur.//Unde et Ecclésia dicit in Cánticis://*Vox fratris mei pulsat ad iánuam.//Audi//pulsántem, audi introíre cupiéntem://*Aperi mihi, soror mea sponsa, colúmba mea,//*perfécta mea, quia caput meum replétum est rore et crines mei guttis noctis.///Consídera quando máxime pulsat iánuam tuam Deus Verbum, cum replétum//est caput eius rore noctúrno. In tribulatióne étenim et tentatiónibus pósitos//visitáre dignátur, ne quis forte succúmbat victus ærúmnis. Replétur ergo caput//eius rore, vel guttis, quando corpus eius labórat. Tunc ergo vigilándum, ne cum//Sponsus vénerit, recédat exclúsus. Si enim dórmias et cor tuum non vígilet,//discédit ántequam pulset; si cor tuum vígilet, pulsat et aperíri sibi iánuam poscit.///Habémus ergo ánimæ nostræ iánuam, habémus et portas de quibus dictum//est://*Tóllite portas príncipes vestras, et elevámini, portæ æternáles, et introíbit//*Rex glóriæ.//Si has fídei tuæ portas velis attóllere, intrábit ad te Rex glóriæ,//triúmphum portans própriæ passiónis. Habet étiam iustítia portas. Nam étiam de//his légimus scriptum, dicénte Dómino Iesu per Prophétam suum://*Aperíte mihi//*portas iustítiæ.///Est ergo ánima quæ habet iánuam, est quæ habet portas. Ad hanc iánuam//venit Christus et pulsat, pulsat ad portas. Aperi ergo illi: vult introíre, vult//Sponsam inveníre vigilántem.
RESPONSORIUM
(Ap 3, 20; Mt 24, 46)
℟.//Ecce sto ad óstium et pulso; si quis audíerit vocem meam et aperúerit mihi//iánuam,
*//Introíbo ad illum et cenábo cum illo et ipse mecum.
℣.//Beátus ille servus, quem, cum vénerit dóminus eius, invénerit sic//faciéntem.
*//Introíbo ad illum et cenábo cum illo et ipse mecum.
Oratio
Deus, qui in Fílii tui humilitáte iacéntem mundum erexísti, fidélibus tuis//sanctam concéde lætítiam, ut, quos eripuísti a servitúte peccáti, gáudiis fácias//pérfrui sempitérnis. Per Dóminum.
FERIA VI HEBDOMADÆ XIV
Ad Officium lectionis
LECTIO PRIOR
De libro primo Regum
1, 11-35; 2, 10-12
David Salomonem sibi successorem eligit
In diébus illis://[1,11]//Dixit Nathan ad Bethsabée matrem Salomónis: «Num//audísti quod regnáverit Adonías fílius Haggith, et dóminus noster David hoc//ignórat?//[12]//Nunc ergo veni, áccipe a me consílium et salva ánimam tuam filiíque//tui Salomónis.//[13]//Vade et ingrédere ad regem David et dic ei: Nonne tu, dómine//mi rex, iurásti mihi ancíllæ tuæ dicens: “Sálomon fílius tuus regnábit post me et//ipse sedébit in sólio meo?”. Quare ergo regnat Adonías?//[14]//Et, adhuc tibi te//loquénte cum rege, ego véniam post te et complébo sermónes tuos».///[15]//Ingréssa est ítaque Bethsabée ad regem in cubículo; rex autem senúerat//nimis et Abísag Sunamítis ministrábat ei.//[16]//Inclinávit se Bethsabée et adorávit//regem; ad quam rex: «Quid tibi, inquit, vis?».//[17]//Quæ respóndens ait: «Dómine//mi, tu iurásti per Dóminum Deum tuum ancíllæ tuæ: “Sálomon fílius tuus//regnábit post me et ipse sedébit in sólio meo”;//[18]//et ecce nunc Adonías regnat, te,//dómine mi rex, ignoránte.//[19]//Mactávit boves et pínguia quæque et oves plúrimas//et vocávit omnes fílios regis, Abíathar quoque sacerdótem et Ioab príncipem//milítiæ; Salomónem autem servum tuum non vocávit.//[20]//Verúmtamen, dómine mi//rex, in te óculi respíciunt totíus Israel, ut índices eis quis sedére débeat in sólio//tuo, dómine mi rex, post te.//[21]//Erítque, cum dormíerit dóminus meus rex cum//pátribus suis, érimus ego et fílius meus Sálomon peccatóres».///[22]//Adhuc illa loquénte cum rege, Nathan prophéta venit;//[23]//et nuntiavérunt regi//dicéntes: «Adest Nathan prophéta». Cumque introísset ante conspéctum regis et//adorásset eum pronus in terram,//[24]//dixit Nathan: «Dómine mi rex, tu ergo dixísti://“Adonías regnet post me et ipse sédeat super thronum meum?”.//[25]//Quia descéndit//hódie et immolávit boves et pínguia et aríetes plúrimos et vocávit univérsos//fílios regis et príncipes exércitus, Abíathar quoque sacerdótem; illíque vescéntes//et bibéntes coram eo dixérunt: “Vivat rex Adonías!”.//[26]//Me autem servum tuum et//Sadoc sacerdótem et Banaíam fílium Ióiadæ et Salomónem fámulum tuum non//vocávit.//[27]//Numquid a dómino meo rege exívit hoc verbum, et mihi non indicásti//servo tuo quis sessúrus esset super thronum dómini mei regis post eum?».///[28]//Et respóndit rex David dicens: «Vocáte ad me Bethsabée». Quæ cum fuísset//ingréssa coram rege et stetísset ante eum,//[29]//iurávit rex et ait: «Vivit Dóminus, qui//éruit ánimam meam de omni angústia,//[30]//quia, sicut iurávi tibi per Dóminum,//Deum Israel, dicens: Sálomon fílius tuus regnábit post me et ipse sedébit super//sólium meum pro me, sic fáciam hódie».//[31]//Summissóque Bethsabée in terram//vultu, adorávit regem dicens: «Vivat dóminus meus rex David in ætérnum!».///[32]//Dixit quoque rex David: «Vocáte mihi Sadoc sacerdótem et Nathan//prophétam et Banaíam fílium Ióiadæ». Qui cum ingréssi fuíssent coram rege,//[33]//dixit ad eos: «Tóllite vobíscum servos dómini vestri et impónite Salomónem//fílium meum super mulam meam et dúcite eum in Gihon,//[34]//et ungat eum ibi//Sadoc sacérdos et Nathan prophéta in regem super Israel, et canétis búcina atque//dicétis: “Vivat rex Sálomon!”.//[35]//Et ascendétis post eum, et véniet et sedébit super//sólium meum et ipse regnábit pro me; illíque præcípiam, ut sit dux super Israel//et super Iudam».///[2,10]//Dormívit ígitur David cum pátribus suis et sepúltus est in civitáte David.//[11]//Dies autem, quibus regnávit David super Israel, quadragínta anni sunt: in//Hebron regnávit septem annis, in Ierúsalem trigínta tribus. Sálomon autem sedit//super thronum David patris sui, et firmátum est regnum eius nimis.
RESPONSORIUM
(Cant 3, 11; Ps 71 (72), 1 a. 2 b)
℟.//Egredímini et vidéte, fíliæ Sion, regem Salomónem in diadémate quo//coronávit illum mater sua.
*//In die lætítiæ cordis eius.
℣.//Deus, iudícium tuum regi da; iúdicet páuperes tuos in iudício.
*//In die//lætítiæ cordis eius.
LECTIO ALTERA
Ex Epístola sancti Cleméntis papæ Primi ad Corínthios
(Nn. 50, 1 — 51, 3; 54, 1-4: Funk 1, 125-127. 129)
Beati sumus, si præcepta Domini in caritatis concordia impleverimus
Vidétis, dilécti, quam magna et admiránda sit cáritas, et quod perféctio eius//néqueat enarrári. Quis est idóneus, ut in ipsa inveniátur, præter eos, quos Deus//dignos esse volúerit? Orémus ígitur et petámus ab illíus misericórdia, ut in//caritáte inveniámur sine propensióne áliqua humána inculpáti. Generatiónes//omnes ab Adam usque in hodiérnum diem præteriérunt; qui vero per Dei grátiam//in caritáte sunt consummáti, locum piórum óbtinent et in visitatióne regni Christi//manifestabúntur. Scriptum enim est://*Ingredímini in cubícula páululum//*quantulumcúmque, donec ira mea et furor pertránseat; et recordábor diéi boni,//*et suscitábo vos e sepúlcris vestris.///Beáti sumus, dilécti, si præcépta Dómini in caritátis concórdia implevérimus,//ut per caritátem peccáta nostra nobis remittántur. Scriptum enim est://*Beáti,//*quorum remíssæ sunt iniquitátes et quorum tecta sunt peccáta. Beátus vir, cui//*Dóminus peccátum non imputábit, neque est in ore eius dolus.//Hæc beatitúdinis//prædicátio ad eos pértinet, qui per Iesum Christum Dóminum nostrum a Deo//sunt elécti; cui sit glória in sǽcula sæculórum. Amen.///Quæcúmque ígitur delíquimus et fécimus, sedúcti a quodam ex adversárii//servis, eórum remissiónem implorémus; illi vero, qui seditiónis et dissensiónis//príncipes exstitérunt, commúnem spem contemplári debent. Qui enim in timóre//et caritáte vitam degunt, se ipsos pótius quam próximos in cruciátus incídere//volunt, et se ipsos, pótius quam pulchre et iuste tráditam nobis consensiónem,//subíre vituperatiónem volunt. Mélius enim est hómini peccáta sua confitéri,//quam induráre cor suum.///Quis ígitur inter vos generósus, quis miséricors, quis caritáte plenus? Dicat://«Si propter me sedítio et discórdia et schísmata orta sunt, discédo, ábeo//quocúmque voluéritis, et quæ multitúdo iússerit, fácio; dúmmodo Christi grex in//pace degat cum constitútis presbýteris». Qui hoc fécerit, magnam sibi glóriam in//Christo conciliábit, et omnis locus eum excípiet.//*Dómini enim est terra et//*plenitúdo eius.//Hæc fáciunt et fácient, qui divínam, cuius numquam pǽnitet,//vitam vivunt.
RESPONSORIUM
(1 Io 4, 21; Mt 22, 40)
℟.//Hoc mandátum habémus a Deo,
*//Ut qui díligit Deum, díligat et fratrem//suum.
℣.//In his duóbus mandátis univérsa Lex pendet et Prophétæ.
*//Ut qui díligit//Deum, díligat et fratrem suum.
Oratio
Deus, qui in Fílii tui humilitáte iacéntem mundum erexísti, fidélibus tuis//sanctam concéde lætítiam, ut, quos eripuísti a servitúte peccáti, gáudiis fácias//pérfrui sempitérnis. Per Dóminum.
SABBATO HEBDOMADÆ XIV
Ad Officium lectionis
LECTIO PRIOR
De libro Ecclesiástici
47, 14-31
Historia Patrum: a Salomone ad Ieroboam
[14]//Post David surréxit fílius sensátus, et propter illum habitávit in securitáte.//[15]//Sálomon imperávit in diébus pacis; cui Deus réquiem dedit in circúitu, ut//cónderet domum in nómine suo et paráret sanctuárium in sempitérnum.///Quemádmodum erudítus es in iuventúte tua//[16]//et implétus es quasi flumen//sapiéntia! Terram retéxit ánima tua,//[17]//et replésti eam in comparatiónibus//ænígmatum. Ad ínsulas longe divulgátum est nomen tuum, et diléctus es in pace//tua.//[18]//In cantilénis et provérbiis et comparatiónibus et interpretatiónibus te//mirátæ sunt terræ.//[19]//In nómine Dómini Dei, cui est cognómen Deus Israel,//[20]//collegísti quasi orichálcum aurum et ut plumbum cumulásti argéntum.///[21]//Sed reclinásti fémora tua muliéribus, subiugátus es in córpore tuo.//[22]//Dedísti//máculam in glória tua et profanásti semen tuum, indúcens iracúndiam ad líberos//tuos et ingemíscere fáciens super stultítia tua,//[23]//ut fíeret impérium bipartítum, et//ex Ephraim incíperet impérium infidéle.///[24]//Deus autem non derelínquet misericórdiam suam et non corrúmpet nec//delébit verba sua neque perdet a stirpe nepótes elécti sui et semen eius, qui//díligit Dóminum, non corrúmpet.//[25]//Dedit autem réliquum Iacob et David de ipso//stirpem.///[26]//Et finem hábuit Sálomon cum pátribus suis//[27]//et derelíquit post se de sémine//suo gentis stultítiam//[28]//et imminútum prudéntia, Róboam, qui avértit gentem//consílio suo.///[29]//Et Ieróboam fílius Nabat, qui peccáre fecit Israel et dedit viam peccándi//Ephraim; et plúrima redundavérunt peccáta ipsórum valde,//[30]//ita ut expélleret illos//a terra sua.///[31]//Et exquisiérunt omnes nequítias, usque dum perveníret super illos vindícta.
RESPONSORIUM
(Ez 37, 21 c. 22 b. 23 a. 24 a; Io 10, 16)
℟.//Congregábo fílios Israel et non erunt ultra duæ gentes neque polluéntur in//idólis suis;
*//Erunt mihi pópulus, et pastor unus erit ómnium eórum.
℣.//Alias oves hábeo, quæ non sunt ex hoc ovíli; illas opórtet me addúcere, et//fient unus grex, unus pastor.
*//Erunt mihi pópulus, et pastor unus erit ómnium//eórum.
LECTIO ALTERA
Ex Enarratiónibus sancti Augustíni epíscopi in Psalmos
(Ps 126, 2: CCL 40, 1857-1858)
Verus Salomon Dominus Iesus Christus
Quia Sálomon ædificáverat templum Dómino, in typo quidem et in figúra//futúræ Ecclésiæ et córporis Dómini; unde dicit in Evangélio://*Sólvite templum//*hoc, et in tríduo excitábo illud//; quia ergo ipse ædificáverat illud templum,//ædificávit sibi templum verus Sálomon Dóminus noster Iesus Christus, verus//pacíficus. Nomen enim Salomónis interpretátur «Pacíficus», est autem ille verus//pacíficus, de quo dicit Apóstolus://*Ipse est enim pax nostra, qui fecit utráque//*unum.//Ipse est verus pacíficus, qui duos paríetes e divérso veniéntes in se//copulávit, quibus factus est lapis anguláris, veniénti pópulo ex circumcisióne//credéntium, et veniénti pópulo ex præpútio géntium et ipsórum credéntium; fecit//unam Ecclésiam de duóbus pópulis, factus est illis lapis anguláris et ídeo vere//pacíficus.///Quia ergo ille verus Sálomon, Sálomon autem ille fílius David de mulíere//Bethsabée, rex Israel, figúram gestábat huius pacífici, quando templum//ædificávit, ídeo, ne illum putes Salomónem qui ædificávit domum Deo, álium//Salomónem tibi osténdens, Scriptúra sic cœpit in psalmo://*Nisi Dóminus//*ædificáverit domum, in vanum laboravérunt ædificántes eam.//Dóminus ergo//ædíficat domum, Dóminus Iesus Christus ædíficat domum suam. Labórant multi//in ædificándo; sed si non ille ædíficet,//*in vanum laboravérunt ædificántes eam.///Qui sunt qui labórant ædificántes? Omnes qui in Ecclésia prǽdicant verbum//Dei, minístri sacramentórum Dei. Omnes cúrrimus, omnes laborámus, omnes//ædificámus modo; et ante nos cucurrérunt, laboravérunt, ædificavérunt; sed//*nisi//*Dóminus ædificáverit domum, in vanum laboravérunt ædificántes eam.//Ideo//quosdam vidéntes rúere Apóstoli et próprie Paulus ait://*Dies observátis et annos//*et menses et témpora; tímeo vos, ne forte sine causa laboráverim in vos.//Quia//nóverat se intus a Dómino ædificári, plangébat istos, quia sine causa laboráverat//in eis. Nos ergo lóquimur foris, ille ædíficat intus. Quómodo audiátis, nos//advértimus; quid cogitétis, ille solus novit, qui cogitatiónes vestras videt. Ipse//ædíficat, ipse monet, ipse terret, ipse intelléctum áperit, ipse ad fidem ápplicat//sensum vestrum; et tamen laborámus et nos tamquam operárii.
RESPONSORIUM
(Io 2, 19)
℟.//Ædificátum est templum et glória Dómini replévit átrium eius; et lætátus//est rex et dixit:
*//Benedíctus Dóminus Deus Israel, in ómnibus quæ locútus est//ad David patrem meum.
℣.//Sólvite templum hoc et in tribus diébus excitábo illud.
*//Benedíctus//Dóminus Deus Israel, in ómnibus quæ locútus est ad David patrem meum.
Oratio
Deus, qui in Fílii tui humilitáte iacéntem mundum erexísti, fidélibus tuis//sanctam concéde lætítiam, ut, quos eripuísti a servitúte peccáti, gáudiis fácias//pérfrui sempitérnis. Per Dóminum.
DOMINICA
Ad Officium lectionis
LECTIO PRIOR
De libro primo Regum
16, 29 — 17, 16
Initia Eliæ prophetæ tempore Achab, regis Israel
[16,29]//Achab fílius Amri regnávit super Israel anno tricésimo octávo Asa regis//Iudæ; et regnávit Achab fílius Amri super Israel in Samaría vigínti et duóbus//annis.//[30]//Et fecit Achab fílius Amri malum in conspéctu Dómini super omnes, qui//fuérunt ante eum.//[31]//Nec suffécit ei, ut ambuláret in peccátis Ieróboam fílii Nabat;//ínsuper duxit uxórem Iézabel fíliam Ethbaal regis Sidoniórum et ábiit et servívit//Baal et adorávit eum.//[32]//Et pósuit aram Baal in templo Baal, quod ædificáverat in//Samaría,//[33]//et fecit Achab palum. Et áddidit Achab in ópere suo írritans//Dóminum, Deum Israel super omnes reges Israel, qui fúerant ante eum.//[34]//In//diébus eius ædificávit Hiel de Bethel Iéricho; in Abíram primitívo suo fundávit//eam et in Segub novíssimo suo pósuit portas eius, iuxta verbum Dómini, quod//locútus fúerat in manu Iósue fílii Nun.///[17,1]//Et dixit Elías Thesbítes de Thesbi in Gálaad ad Achab: «Vivit Dóminus//Deus Israel, in cuius conspéctu sto. Non erit annis his ros et plúvia, nisi iuxta//oris mei verba!».///[2]//Et factum est verbum Dómini ad eum dicens://[3]//«Recéde hinc et vade contra//oriéntem et abscóndere in torrénte Charith, qui est contra Iordánem,//[4]//et ibi de//torrénte bibes; corvísque præcépi, ut pascant te ibi».//[5]//Abiit ergo et fecit iuxta//verbum Dómini; cumque abísset, sedit in torrénte Charith, qui est contra//Iordánem.//[6]//Corvi quoque deferébant ei panem et carnes mane, simíliter panem et//carnes vésperi; et bibébat de torrénte.//[7]//Post dies autem siccátus est torrens; non//enim plúerat super terram.///[8]//Factus est ígitur sermo Dómini ad eum dicens://[9]//«Surge et vade in Sarépta//Sidoniórum et manébis ibi; præcépi enim ibi mulíeri víduæ, ut pascat te».//[10]//Surréxit et ábiit Saréptam. Cumque venísset ad portam civitátis, appáruit ei//múlier vídua cólligens ligna; et vocávit eam dixítque: «Da mihi páululum aquæ//in vase, ut bibam».//[11]//Cumque illa pérgeret, ut afférret, clamávit post tergum eius//dicens: «Affer mihi, óbsecro, et buccéllam panis in manu tua».//[12]//Quæ respóndit://«Vivit Dóminus Deus tuus, non hábeo panem, nisi quantum pugíllus cápere//potest farínæ in hýdria et páululum ólei in lécytho. En cólligo duo ligna, ut//ingrédiar et fáciam illud mihi et fílio meo, ut comedámus et moriámur».///[13]//Ad quam Elías ait: «Noli timére, sed vade et fac, sicut dixísti; verúmtamen//mihi primum fac de ipsa farínula subcinerícium panem párvulum et affer ad me;//tibi autem et fílio tuo fácies póstea.//[14]//Hæc autem dicit Dóminus, Deus Israel://“Hýdria farínæ non defíciet, nec lécythus ólei minuétur, usque ad diem, in qua//datúrus est Dóminus plúviam super fáciem terræ”».//[15]//Quæ ábiit et fecit iuxta//verbum Elíæ et comédit illa et ipse et domus eius per dies.//[16]//Hýdria farínæ non//defécit, et lécythus ólei non est imminútus iuxta verbum Dómini, quod locútus//fúerat in manu Elíæ.
RESPONSORIUM
(Iac 5, 17. 18; Eccli 48, 1. 3 a)
℟.//Elías prophéta orávit, ut non plúeret, et non pluit;
*//Et orávit et cælum//dedit plúviam.
℣.//Surréxit Elías quasi ignis et verbum ipsíus quasi fácula ardébat; verbo//Dómini contínuit cælum.
*//Et orávit et cælum dedit plúviam.
LECTIO ALTERA
Incipit Tractátus sancti Ambrósii epíscopi De mystériis
(Nn. 1-7: SCh 25 bis, 156-158)
Catechesis rituum ante baptismum
De morálibus cotidiánum sermónem habúimus, cum vel patriarchárum gesta//vel Proverbiórum legeréntur præcépta, ut his informáti atque institúti//assuescerétis maiórum íngredi vias eorúmque iter cárpere ac divínis obœdíre//oráculis, quo renováti per baptísmum eius vitæ usum tenerétis, quæ ablútos//decéret.///Nunc de mystériis dícere tempus ádmonet atque ipsam ratiónem//sacramentórum édere, quam ante baptísmum si putassémus insinuándam//nondum initiátis prodidísse pótius quam edidísse æstimarémur. Deínde quod//inopinántibus mélius se ipsa lux mysteriórum infúderit, quam si ea sermo áliquis//præcucurrísset.///Aperíte ígitur aures et bonum odórem vitæ ætérnæ inhalátum vobis múnere//sacramentórum cárpite. Quod vobis significávimus, cum apertiónis celebrántes//mystérium dicerémus://*Effethá, quod est adaperíre,//ut ventúrus unusquísque ad//grátiam quid interrogarétur cognósceret, quid respondéret meminísse debéret.//Hoc mystérium celebrávit Christus in Evangélio, sicut légimus, cum mutum//curáret et surdum.///Post hæc reseráta sunt tibi sancta sanctárum ingréssus es regeneratiónis//sacrárium. Répete quid interrogátus sis, recognósce quid respónderis.//Renuntiásti diábolo et opéribus eius, mundo et luxúriæ eius ac voluptátibus.//Tenétur vox tua non in túmulo mortuórum, sed in libro vivéntium.///Vidísti illic levítam, vidísti sacerdótem, vidísti summum sacerdótem. Noli//consideráre córporum figúras, sed ministeriórum grátiam. Præséntibus ángelis//locútus es, sicut scriptum est://*Quia lábia sacerdótis custódiunt sciéntiam et//*legem exquírunt ex ore ipsíus, quóniam ángelus est Dómini omnipoténtis.//Non//est fállere, non est negáre; ángelus est qui regnum Christi, qui vitam ætérnam//annúntiat. Non spécie tibi æstimándus, sed múnere. Quid tradíderit consídera,//usum eius expénde et statum eius agnósce.///Ingréssus ígitur, ut adversárium tuum cérneres, cui renuntiándum in os//putáris, ad oriéntem convérteris: qui enim renúntiat diábolo, ad Christum//convértitur, illum dirécto cernit obtútu.
RESPONSORIUM
(Tit 3, 3. 5 b; Eph 2, 3)
℟.//Erámus et nos aliquándo insipiéntes, inobœdiéntes, errántes, in malítia et//invídia agéntes, odíbiles, odiéntes ínvicem;
*//Sed secúndum suam misericórdiam//salvos nos fecit Deus per lavácrum regeneratiónis et renovatiónis Spíritus Sancti.
℣.//Nos omnes aliquándo conversáti sumus in concupiscéntiis carnis nostræ et//erámus natúra fílii iræ.
*//Sed secúndum suam misericórdiam salvos nos fecit//Deus per lavácrum regeneratiónis et renovatiónis Spíritus Sancti.
Oratio
Deus, qui errántibus, ut in viam possint redíre, veritátis tuæ lumen osténdis,//da cunctis qui christiána professióne censéntur et illa respúere quæ huic inimíca//sunt nómini et ea quæ sunt apta sectári. Per Dóminum.
FERIA II HEBDOMADÆ XV
Ad Officium lectionis
LECTIO PRIOR
De libro primo Regum
18, 16 b-40
Elias adversus sacerdotes Baalim prævalet
In diébus illis://[16b]//Venit Achab in occúrsum Elíæ//[17]//et, cum vidísset eum, ait://«Tune es, qui contúrbas Israel?».//[18]//Et ille ait: «Non turbávi Israel, sed tu et//domus patris tui, qui dereliquístis mandáta Dómini, et secútus es Báalim.//[19]//Verúmtamen nunc mitte et cóngrega ad me univérsum Israel in monte Carméli//et prophétas Baal quadringéntos quinquagínta prophetásque Aseræ//quadringéntos, qui cómedunt de mensa Iézabel».///[20]//Misit Achab ad omnes fílios Israel et congregávit prophétas in monte//Carméli.//[21]//Accédens autem Elías ad omnem pópulum ait: «Usquequo claudicátis//in duas partes? Si Dóminus est Deus, sequímini eum; si autem Baal, sequímini//illum». Et non respóndit ei pópulus verbum.//[22]//Et ait rursus Elías ad pópulum://«Ego remánsi prophéta Dómini solus; prophétæ autem Baal quadringénti et//quinquagínta viri sunt.//[23]//Dentur nobis duo boves, et illi éligant sibi bovem unum//et in frusta cædéntes ponant super ligna; ignem autem non suppónant. Et ego//fáciam bovem álterum et impónam super ligna; ignémque non suppónam.//[24]//Invocáte nomen dei vestri, et ego invocábo nomen Dómini; et Deus, qui//exaudíerit per ignem, ipse est Deus!». Respóndens omnis pópulus ait: «Optima//proposítio».///[25]//Dixit ergo Elías prophétis Baal: «Elígite vobis bovem unum et fácite primi,//quia vos plures estis; et invocáte nomen dei vestri ignémque non supponátis».//[26]//Qui cum tulíssent bovem, quem déderat eis, fecérunt et invocábant nomen Baal//de mane usque ad merídiem dicéntes: «Baal, exáudi nos!». Et non erat vox, nec//qui respondéret. Saliebántque in circúitu altáris, quod fécerant.//[27]//Cumque esset//iam merídies, illudébat eis Elías dicens: «Clamáte voce maióre; deus enim est et//fórsitan occupátus est aut secéssit aut in itínere aut certe dormit, ut excitétur».//[28]//Clamábant ergo voce magna et incidébant se iuxta ritum suum cultris et//lancéolis, donec perfunderéntur sánguine.///[29]//Postquam autem, tránsiit merídies et, illis prophetántibus, vénerat tempus,//quo sacrifícium offérri solet, nec audiebátur vox, neque áliquis respondébat nec//attendébat orántes,//[30]//dixit Elías omni pópulo: «Veníte ad me». Et, accedénte ad//se pópulo, curávit altáre Dómini, quod destrúctum fúerat;//[31]//et tulit duódecim//lápides iuxta númerum tríbuum filiórum Iacob, ad quem factus est sermo Dómini//dicens: «Israel erit nomen tuum».//[32]//Et ædificávit lapídibus altáre in nómine//Dómini fecítque aquædúctum quasi pro duóbus satis in circúitu altáris//[33]//et//compósuit ligna divisítque per membra bovem et pósuit super ligna//[34]//et ait://«Impléte quáttuor hýdrias aqua et fúndite super holocáustum et super ligna».//Rursúmque dixit: «Etiam secúndo hoc fácite». Qui cum fecíssent et secúndo, ait://«Etiam tértio idípsum fácite». Fecerúntque et tértio,//[35]//et currébant aquæ circum//altáre, et fossa aquædúctus repléta est.///[36]//Cumque iam tempus esset, ut offerrétur sacrifícium, accédens Elías//prophéta ait: «Dómine, Deus Abraham, Isaac et Israel, hódie osténde quia tu es//Deus in Israel et ego servus tuus et iuxta præcéptum tuum feci ómnia hæc.//[37]//Exáudi me, Dómine, exáudi me, ut discat pópulus iste quia tu, Dómine, es Deus//et tu convertísti cor eórum íterum!».///[38]//Cécidit autem ignis Dómini et vorávit holocáustum et ligna et lápides,//púlverem quoque et aquam, quæ erat in aquædúctu lambens.//[39]//Quod cum vidísset//omnis pópulus, cécidit in fáciem suam et ait: «Dóminus ipse est Deus, Dóminus//ipse est Deus!».//[40]//Dixítque Elías ad eos: «Apprehéndite prophétas Baal, et ne//unus quidem effúgiat ex eis!». Quos cum comprehendíssent, duxit eos Elías ad//torréntem Cison et interfécit eos ibi.
RESPONSORIUM
(1 Reg 18, 21 ab; Mt 6, 24 ac)
℟.//Accédens Elías ad omnem pópulum ait: Usquequo claudicátis in duas//partes?
*//Si Dóminus est Deus, sequímini eum.
℣.//Nemo potest duóbus dóminis servíre; non potéstis Deo servíre et//mammónæ.
*//Si Dóminus est Deus, sequímini eum.
LECTIO ALTERA
Ex Tractátu sancti Ambrósii epíscopi De mystériis
(Nn. 8-11: SCh 25 bis, 158-160)
Renascimur ex aqua et Spiritu Sancto
Quid vidísti in baptistério? Aquas útique sed non solas: levítas illic//ministrántes, summum sacerdótem interrogántem et consecrántem. Primum//ómnium dócuit te Apóstolus//*non//ea contemplánda//*nobis quæ vidéntur sed quæ//*non vidéntur, quóniam quæ vidéntur temporália sunt, quæ autem non vidéntur//*ætérna.//Nam et álibi habes quia//*invisibília//Dei//*a creatúra mundi per ea quæ//*facta sunt comprehendúntur, sempitérna quoque virtus eius et divínitas//opéribus//æstimátur. Unde et ipse Dóminus ait://*Si mihi non créditis, vel opéribus crédite.//Crede ergo divinitátis illic adésse præséntiam. Operatiónem credis, non credis//præséntiam? Unde sequerétur operátio nisi præcéderet ante præséntia?///Consídera autem quam vetus mystérium sit et in ipsíus mundi præfigurátum//orígine. In princípio ipso, quando fecit Deus cælum et terram,//*spíritus,//inquit,//*superferebátur super aquas.//Non operabátur qui superferebátur? Cognósce quia//operabátur in illa mundi fábrica, quando tibi dicit Prophéta://*Verbo Dómini cæli//*firmáti sunt et spíritu oris eius omnis virtus eórum.//Utrúmque prophético//subníxum est testimónio, et quia superferebátur et quia operabátur. Quia//superferebátur Móyses dicit, quia operabátur David testificátur.///Accipe áliud testimónium. Corrúpta erat caro omnis ab iniquitátibus suis.//*Non permanébit,//inquit//*, spíritus meus in homínibus, quóniam carnes sunt.//Quo//osténdit Deus quia carnáli immundítia et gravióris labe peccáti grátia spiritális//avértitur. Unde volens Deus reparáre quod déderat, dilúvium fecit et iustum Noe//in arcam iussit ascéndere. Quando decidénte dilúvio corvum dimísit prius, póstea//dimísit colúmbam, quæ cum ramo óleæ légitur revertísse. Vides aquam, vides//lignum, colúmbam áspicis, et dúbitas de mystério?///Aqua est qua caro mérgitur, ut omne abluátur carnále peccátum. Sepelítur//illic omne flagítium. Lignum est in quo suffíxus est Dóminus Iesus cum//paterétur pro nobis. Colúmba est in cuius spécie descéndit Spíritus Sanctus, sicut//didicísti in novo testaménto, qui tibi pacem ánimæ, tranquillitátem mentis//inspírat.
RESPONSORIUM
(Cf. Is 44, 3. 4; Io 4, 14 b)
℟.//Effúndam aquas super terram sitiéntem et fluénta super áridam; effúndam//spíritum meum
*//Et germinábunt quasi sálices iuxta præterfluéntes aquas.
℣.//Fiet fons aquæ saliéntis in vitam ætérnam.
*//Et germinábunt quasi sálices//iuxta præterfluéntes aquas.
Oratio
Deus, qui errántibus, ut in viam possint redíre, veritátis tuæ lumen osténdis,//da cunctis qui christiána professióne censéntur et illa respúere quæ huic inimíca//sunt nómini et ea quæ sunt apta sectári. Per Dóminum.
FERIA III HEBDOMADÆ XV
Ad Officium lectionis
LECTIO PRIOR
De libro primo Regum
19, 1-9 a. 11-21
Dominus Eliæ se revelat
In diébus illis://[1]//Nuntiávit Achab Iézabel ómnia, quæ fécerat Elías et//quómodo occidísset univérsos prophétas gládio.//[2]//Misítque Iézabel núntium ad//Elíam dicens: «Hæc mihi fáciant dii et hæc addant, nisi hac hora cras posúero//ánimam tuam sicut ánimam uníus ex illis».//[3]//Tímuit ergo Elías et surgens ábiit, ut//ánimam suam salváret, venítque in Bersabée Iudæ et dimísit ibi púerum suum.//[4]//Et perréxit in desértum via uníus diéi; cumque venísset et sedéret subter unam//iuníperum, petívit ánimæ suæ, ut morerétur, et ait: «Súfficit mihi, Dómine! Tolle//ánimam meam; neque enim mélior sum quam patres mei».//[5]//Proiecítque se et//obdormívit in umbra iuníperi; et ecce ángelus tétigit eum et dixit illi: «Surge,//cómede!».//[6]//Respéxit, et ecce ad caput suum subcinerícius panis et vas aquæ;//comédit ergo et bibit et rursum obdormívit.//[7]//Reversúsque est ángelus Dómini//secúndo et tétigit eum dixítque illi: «Surge, cómede! Grandis enim tibi restat//via».//[8]//Qui, cum surrexísset, comédit et bibit et ambulávit in fortitúdine cibi illíus//quadragínta diébus et quadragínta nóctibus usque ad montem Dei Horeb.///[9]//Cumque venísset illuc, mansit in spelúnca. Et ecce sermo Dómini ad eum.//[11]//Et ait ei: «Egrédere et sta in monte coram Dómino». Et ecce Dóminus transit, et//ventus grandis et fortis subvértens montes et cónterens petras ante Dóminum://non in vento Dóminus. Et post ventum, commótio: non in commotióne Dóminus.//[12]//Et post commotiónem, ignis: non in igne Dóminus. Et post ignem, síbilus auræ//ténuis.//[13]//Quod cum audísset Elías, opéruit vultum suum pállio et egréssus stetit in//óstio spelúncæ; et ecce vox ad eum dicens: «Quid agis hic, Elía?».//[14]//Et ille//respóndit: «Zelo zelátus sum pro Dómino Deo exercítuum, quia dereliquérunt//pactum tuum fílii Israel, altária tua destruxérunt et prophétas tuos occidérunt//gládio: et derelíctus sum ego solus, et quærunt ánimam meam, ut áuferant eam».///[15]//Et ait Dóminus ad eum: «Vade et revértere in viam tuam per desértum in//Damáscum; cumque pervéneris, unges Házael regem super Sýriam,//[16]//et Iehu//fílium Namsi unges regem super Israel, Eliséum autem fílium Saphat, qui est de//Abelméhula, unges prophétam pro te.//[17]//Et erit: quicúmque fúgerit gládium//Házael occídet eum Iehu, et qui fúgerit gládium Iehu interfíciet eum Eliséus.//[18]//Et//relínquam mihi in Israel septem mília: universórum génua, quæ non sunt//incurváta ante Baal, et omne os, quod non osculátum est eum».///[19]//Proféctus ergo inde répperit Eliséum fílium Saphat arántem duódecim iugis//boum; et ipse cum duodécimo erat. Cumque venísset Elías ad eum, misit pállium//suum super illum,//[20]//qui statim, relíctis bobus, cucúrrit post Elíam et ait: «Osculer,//oro, patrem meum et matrem meam, et sic sequar te». Dixítque ei: «Vade et//revértere; quid enim feci tibi?».///[21]//Revérsus autem ab eo tulit par boum et mactávit illud et in iugo boum coxit//carnes et dedit pópulo, et comedérunt. Consurgénsque ábiit et secútus est Elíam//et ministrábat ei.
RESPONSORIUM
(Ex 33, 22. 20 b; Io 1, 18)
℟.//Dixit Dóminus ad Móysen: Cum transíbit glória mea, ponam te in//forámine petræ et prótegam déxtera mea donec tránseam.
*//Non enim vidébit//Deum homo et vivet.
℣.//Deum nemo vidit umquam; unigénitus Deus, qui est in sinu Patris, ipse//enarrávit.
*//Non enim vidébit Deum homo et vivet.
LECTIO ALTERA
Ex Tractátu sancti Ambrósii epíscopi De mystériis
(Nn. 12-16. 19: SCh 25 bis, 162-164)
Omnia in figura contingebant illis
Te Apóstolus docet//*quóniam patres nostri omnes sub nube fuérunt et omnes//*mare transiérunt et omnes in Móysen baptizáti sunt in nube et in mari.//Dénique//et ipse Móyses dicit in cántico://*Misísti spíritum tuum et coopéruit eos mare.//Advértis quod in illo Hebræórum tránsitu iam tunc sacri baptísmatis figúra//præcésserit, in quo Ægýptius intériit et Hebrǽus evásit. Quid enim áliud in hoc//cotídie sacraménto docémur, nisi quia culpa demérgitur et error abolétur, píetas//autem et innocéntia tota pertránsit?///Audis quia sub nube fuérunt patres nostri, et bona nube quæ carnálium//refrigerávit incéndia passiónum, bona nube: obúmbrat quos revísit Spíritus//Sanctus. Dénique supervénit in Maríam Vírginem, et virtus Altíssimi obumbrávit//ei, quando redemptiónem genti generávit humánæ. Et illud miráculum per//Móysen in figúra factum est. Si ergo in figúra fuit Spíritus, non adest in veritáte//cum Scriptúra tibi dicat//*quia lex per Móysen data est, grátia autem et véritas per//*Iesum Christum facta est?///Mara fons amárus erat, misit in eum Móyses lignum et dulcis est factus.//Aqua enim sine prædicatióne domínicæ crucis ad nullos usus futúræ salútis est;//cum vero salutáris fúerit crucis mystério consecráta, tunc ad usum spiritális//lavácri et salutáris póculi temperátur. Sicut ergo in illum fontem Móyses lignum//misit, hoc est prophéta, et in hunc fontem sacérdos prædicatiónem domínicæ//crucis mittit et aqua fit ad grátiam dulcis.///Non ergo solis córporis tui credas óculis: magis vidétur quod non vidétur,//quia istud temporále illud ætérnum. Magis aspícitur quod óculis non//comprehénditur, ánimo autem ac mente cérnitur.///Dénique dóceat te decúrsa Regnórum léctio. Náaman Syrus erat et lepram//habébat nec ab ullo mundári póterat. Tunc ait puélla ex captívis quóniam esset//prophéta in Israel qui posset eum a lepræ contagióne mundáre. Sumpto, inquit,//auro et argénto perréxit ad regem Israel. Qui, cógnita advéntus eius causa, scidit//vestiménta sua, dicens quod tentarétur magis cum de se ea quæ non essent//potestátis régiæ posceréntur. Eliséus autem regi intimávit ut ad se dirígeret//Syrum, quo cognósceret quod esset Deus in Israel. Et cum venísset, mandávit ei//ut sépties mérgeret in Iordáne flúvio. Tunc ille secum tractáre cœpit quod//melióres aquas flúmina habérent pátriæ suæ in quibus sæpe mersísset et//numquam a lepra esset ablútus, eóque revocátus non obœdiébat mandátis//prophétæ. Sed admónitu et persuasiónibus servulórum acquiévit et mersit,//mundatúsque íllico intelléxit non aquárum esse quod unusquísque mundátur, sed//grátiæ.///Et ille dubitávit ántequam sanarétur; tu iam sanátus es et ídeo dubitáre non//debes.
RESPONSORIUM
(Ps 77 (78), 52 a. 53; 1 Cor 10, 2)
℟.//Abstulit Dóminus sicut oves pópulum suum et dedúxit eos in spe et non//timuérunt;
*//Et inimícos eórum opéruit mare.
℣.//Omnes in Móyse baptizáti sunt in nube et in mari.
*//Et inimícos eórum//opéruit mare.
Oratio
Deus, qui errántibus, ut in viam possint redíre, veritátis tuæ lumen osténdis,//da cunctis, qui christiána professióne censéntur, et illa respúere, quæ huic//inimíca sunt nómini, et ea, quæ sunt apta, sectári. Per Dóminum.
FERIA IV HEBDOMADÆ XV
Ad Officium lectionis
LECTIO PRIOR
De libro primo Regum
21, 1-21. 27-29
Elias, iustitiæ in pauperes defensor
Témpore illo//[1]//vínea erat Naboth Iezrahelítæ, quæ erat in Iézrahel iuxta//palátium Achab regis Samaríæ.//[2]//Locútus est ergo Achab ad Naboth dicens: «Da//mihi víneam tuam, ut fáciam mihi hortum hólerum, quia vicína est et prope//domum meam. Dabóque tibi pro ea víneam meliórem aut, si tibi commódius//putas, argénti prétium quanto digna est».//[3]//Cui respóndit Naboth: «Propítius mihi//sit Dóminus, ne dem hereditátem patrum meórum tibi».///[4]//Venit ergo Achab in domum suam tristis et indígnans super verbo, quod//locútus fúerat ad eum Naboth Iezrahelítes dicens: «Non dabo tibi hereditátem//patrum meórum». Et proíciens se in léctulum suum avértit fáciem ad paríetem et//non comédit panem.//[5]//Ingréssa est autem ad eum Iézabel uxor sua dixítque ei://«Quid est hoc, unde ánima tua contristáta est? Et quare non cómedis panem?».//[6]//Qui respóndit ei: «Quia locútus sum Naboth Iezrahelítæ et dixi ei: Da mihi//víneam tuam, accépta pecúnia; aut, si tibi placet, dabo tibi víneam pro ea. Et ille//ait: “Non dabo tibi víneam meam”».//[7]//Dixit ergo ad eum Iézabel uxor eius://«Grandis auctoritátis es et bene regis regnum Israel! Surge et cómede panem et//æquo esto ánimo: ego dabo tibi víneam Naboth Iezrahelítæ».///[8]//Scripsit ítaque lítteras ex nómine Achab et signávit eas ánulo eius et misit ad//maióres natu et ad optimátes, qui erant in civitáte eius et habitábant cum Naboth.//[9]//Litterárum autem hæc erat senténtia: «Prædicáte ieiúnium et sedére fácite//Naboth in cápite pópuli//[10]//et submíttite duos viros fílios Bélial contra eum, et//testimónium dicant: “Maledixísti Deum et regem”; et edúcite eum et lapidáte,//sicque moriátur».//[11]//Fecérunt ergo cives eius maióres natu et optimátes, qui//habitábant cum eo in urbe, sicut præcéperat eis Iézabel et sicut scriptum erat in//lítteris, quas míserat ad eos.//[12]//Prædicavérunt ieiúnium et sedére fecérunt Naboth//in cápite pópuli;//[13]//et ingréssi duo viri fílii Bélial sedérunt contra eum et illi, ut//viri diabólici, dixérunt contra eum testimónium coram multitúdine: «Maledíxit//Naboth Deum et regem». Quam ob rem eduxérunt eum extra civitátem et//lapídibus interfecérunt;//[14]//miserúntque ad Iézabel dicéntes: «Lapidátus est Naboth//et mórtuus est».///[15]//Factum est autem, cum audísset Iézabel lapidátum Naboth et mórtuum,//locúta est ad Achab: «Surge, pósside víneam Naboth Iezrahelítæ, qui nóluit tibi//acquiéscere et dare eam, accépta pecúnia; non enim vivit Naboth, sed mórtuus//est».//[16]//Quod cum audísset Achab, mórtuum vidélicet Naboth, surréxit et//descendébat in víneam Naboth Iezrahelítæ, ut possidéret eam.///[17]//Factus est ígitur sermo Dómini ad Elíam Thesbíten dicens://[18]//«Surge et//descénde in occúrsum Achab regis Israel, qui est in Samaría; ecce est in vínea//Naboth, ad quam descéndit, ut possídeat eam.//[19]//Et loquéris ad eum dicens: Hæc//dicit Dóminus: Occidísti, ínsuper et possedísti! Et post hæc addes: Hæc dicit//Dóminus: In loco, in quo linxérunt canes sánguinem Naboth, lambent tuum//quoque sánguinem».//[20]//Et ait Achab ad Elíam: «Num invenísti me, inimíce mi?».//Qui dixit: «Invéni, eo quod venúmdatus sis, ut fáceres malum in conspéctu//Dómini.//[21]//Ecce ego indúcam super te malum et démetam posterióra tua et//interfíciam de Achab quidquid masculíni sexus sive impúberem sive púberem in//Israel».///[27]//Itaque cum audísset Achab sermónes istos, scidit vestem suam et opéruit//cilício carnem suam ieiunavítque et dormívit in sacco et ambulábat demísso//cápite.//[28]//Factus est autem sermo Dómini ad Elíam Thesbíten dicens://[29]//«Nonne//vidísti humiliátum Achab coram me? Quia ígitur humiliátus est mei causa, non//indúcam malum in diébus eius, sed in diébus fílii sui ínferam malum dómui//eius».
RESPONSORIUM
(Iac 4, 8 b. 9 a. 10 a; cf. 5, 6)
℟.//Emundáte manus, peccatóres, et purificáte corda, dúplices ánimo;
*//Lugéte et ploráte, humiliámini in conspéctu Dómini.
℣.//Addixístis et occidístis iustum et non réstitit vobis.
*//Lugéte et ploráte,//humiliámini in conspéctu Dómini.
LECTIO ALTERA
Ex Tractátu sancti Ambrósii epíscopi De mystériis
(Nn. 19-21. 24. 26-28: SCh 25 bis, 164-170)
Aqua non mundat sine Spiritu Sancto
Ideo tibi ante prædíctum est ut non hoc solum créderes quod vidébas, ne//forte et tu díceres: Hoc est illud magnum mystérium//*quod óculus non vidit nec//*auris audívit nec in cor hóminis ascéndit?//Aquas vídeo quas vidébam cotídie,//istæ me habent mundáre in quas sæpe descéndi et numquam mundátus sum?//Hinc cognósce quod aqua non mundat sine Spíritu.///Ideóque legísti quod//*tres//testes in baptísmate//*unum sunt://aqua, sanguis et//Spíritus, quia si unum horum détrahas, non stat baptísmatis sacraméntum. Quid//est enim aqua sine cruce Christi, nisi eleméntum commúne sine ullo sacraménti//proféctu? Nec íterum sine aqua regeneratiónis mystérium est://*nisi//enim//*quis//*renátus fúerit ex aqua et Spíritu, non potest introíre in regnum Dei.//Credit autem//étiam catechúmenus in crucem Dómini Iesu qua et ipse signátur, sed nisi//baptizátus fúerit in nómine Patris et Fílii et Spíritus Sancti, remissiónem non//potest accípere peccatórum nec spiritális grátiæ munus hauríre.///Ergo ille Syrus sépties mersit in lege, tu autem baptizátus es in nómine//Trinitátis. Conféssus es Patrem — recordáre quid féceris — conféssus es Fílium,//conféssus es Spíritum. Tene órdinem rerum. In hac fide, mundo mórtuus es, Deo//resurrexísti, et quasi in illo mundi consepúltus eleménto, peccáto mórtuus ad//vitam es resuscitátus ætérnam. Crede ergo quia non sunt vácuæ aquæ.///Dénique paralýticus ille (Probáticæ piscínæ) exspectábat hóminem. Quem//illum nisi Dóminum Iesum natum ex vírgine, cuius advéntu iam non umbra//sanáret síngulos, sed véritas univérsos? Iste est ergo qui exspectabátur ut//descénderet, de quo dixit Deus Pater ad Ioánnem Baptístam://*Super quem víderis//*Spíritum descendéntem de cælo et manéntem super eum, hic est qui baptízat in//*Spíritu Sancto.//De quo testificátus est Ioánnes, dicens://*Quia vidi Spíritum//*descendéntem de cælo quasi colúmbam et manéntem super eum.//Et hic quare//Spíritus sicut colúmba descéndit, nisi ut tu vidéres, nisi ut tu cognósceres étiam//illam colúmbam, quam Noe iustus emísit ex arca, istíus colúmbæ spéciem fuísse,//ut typum agnósceres sacraménti?///Est adhuc quod dubitáre débeas? cum evidénter tibi clamet in Evangélio//Pater, qui ait://*Hic est Fílius meus in quo complácui;//clamet Fílius, super quem//sicut colúmba se demonstrávit Spíritus Sanctus; clamet et Spíritus Sanctus, qui//sicut colúmba descéndit; clamet David://*Vox////*Dómini super aquas, Deus//*maiestátis intónuit, Dóminus super aquas multas,//cum tibi Scriptúra testétur//quod ad Hieróboal preces ignis descéndit de cælo et rursus, precánte Elía, ignis//est missus qui sacrifícium consecrávit.///Non mérita personárum consíderes, sed offícia sacerdótum. Et si mérita//spectes, sicut Elíam consíderes, Petri quoque mérita spectáto vel Pauli, qui//accéptum a Dómino Iesu hoc nobis mystérium tradidérunt. Ignis illis visíbilis//mittebátur ut créderent, nobis invisíbilis operátur qui crédimus, illis in figúram,//nobis ad commonitiónem. Credo ergo adésse Dóminum Iesum invocátum//précibus sacerdótum qui ait://*Ubicúmque fúerit duo vel tres, ibi et ego sum.//Quanto magis ubi Ecclésia est, ubi mystéria sunt, ibi dignátur suam impertíre//præséntiam.///Descendísti ígitur. Recordáre quid respónderis, quod credas in Patrem, credas//in Fílium, credas in Spíritum Sanctum. Non habes illic: Credo in maiórem et//minórem et últimum, sed eádem vocis tuæ cautióne constríngeris, ut simíliter//credas in Fílium sicut in Patrem credis, simíliter in Spíritum credas sicut credis//in Fílium, hoc solo excépto quod in crucem solíus Dómini Iesu fatéris tibi esse//credéndum.
RESPONSORIUM
(Mt 3, 11 b; Is 1, 16 c. 17 a. 18 b)
℟.//Qui post me ventúrus est, fórtior me est, cuius non sum dignus//calceaménta portáre;
*//Ipse vos baptizábit in Spíritu Sancto et igni.
℣.//Quiéscite ágere pervérse, díscite benefácere, dicit Dóminus.
*//Ipse vos//baptizábit in Spíritu Sancto et igni.
Oratio
Deus, qui errántibus, ut in viam possint redíre, veritátis tuæ lumen osténdis,//da cunctis, qui christiána professióne censéntur, et illa respúere, quæ huic//inimíca sunt nómini, et ea, quæ sunt apta, sectári. Per Dóminum.
FERIA V HEBDOMADÆ XV
Ad Officium lectionis
LECTIO PRIOR
De libro primo Regum
22, 1-9. 15-23. 29. 34-38
Consilium Dei super Achab regem impium manifestatur
In diébus illis://[1]//Transiérunt tres anni absque bello inter Sýriam et Israel.//[2]//In//anno autem tértio descéndit Iósaphat rex Iudæ ad regem Israel,//[3]//dixítque rex//Israel ad servos suos: «Ignorátis quod nostra sit Ramoth Gálaad et neglégimus//tóllere eam de manu regis Sýriæ?».//[4]//Et ait ad Iósaphat: «Veniésne mecum ad//prœliándum in Ramoth Gálaad?».///[5]//Dixítque Iósaphat ad regem Israel: «Sicut ego sum, ita et tu; pópulus meus//et pópulus tuus unum sunt, et équites mei et équites tui». Dixítque Iósaphat ad//regem Israel: «Quære, oro te, hódie sermónem Dómini».//[6]//Congregávit ergo rex//Israel prophétas quadringéntos círciter viros et ait ad eos: «Ire débeo in Ramoth//Gálaad ad bellándum, an quiéscere?». Qui respondérunt: «Ascénde, et dabit//Dóminus in manu regis».//[7]//Dixit autem Iósaphat: «Non est hic et álius prophéta//Dómini, ut interrogémus per eum?».//[8]//Et ait rex Israel ad Iósaphat: «Remánsit vir//unus, per quem possímus interrogáre Dóminum; sed ego odi eum, quia non//prophétat mihi bonum sed malum: Michǽas fílius Iemla». Cui Iósaphat ait: «Ne//loquáris ita, rex».//[9]//Vocávit ergo rex Israel eunúchum quendam et dixit ei://«Festína addúcere Michǽam fílium Iemla».///[15]//Venit ítaque ad regem et ait illi rex: «Michǽa, ire debémus in Ramoth//Gálaad ad prœliándum, an cessáre?». Cui ille respóndit: «Ascénde et vade//próspere, et tradet Dóminus in manu regis».//[16]//Dixit autem rex ad eum: «Iterum//atque íterum adiúro te, ut non loquáris mihi, nisi quod verum est in nómine//Dómini».//[17]//Et ille ait://«Vidi cunctum Israel//dispérsum in móntibus//quasi oves non habéntes pastórem.///Et ait Dóminus: “Non habent isti dóminum; revertátur unusquísque in//domum suam in pace”».///[18]//Dixit ergo rex Israel ad Iósaphat: «Numquid non dixi tibi quia non//prophétat mihi bonum, sed semper malum?».///[19]//Ille vero addens ait: «Proptérea audi sermónem Dómini: Vidi Dóminum//sedéntem super sólium suum et omnem exércitum cæli assisténtem ei a dextris et//a sinístris.//[20]//Et ait Dóminus: “Quis decípiet Achab, ut ascéndat et cadat in//Ramoth Gálaad?”. Et dixit unus verba huiuscémodi et álius áliter.//[21]//Egréssus est//autem spíritus et stetit coram Dómino et ait: “Ego decípiam illum”. Cui locútus//est Dóminus: “In quo?”.//[22]//Et ille ait: “Egrédiar et ero spíritus mendax in ore//ómnium prophetárum eius”. Et dixit Dóminus: “Decípies et prævalébis; egrédere//et fac ita”.//[23]//Nunc ígitur ecce dedit Dóminus spíritum mendácii in ore ómnium//prophetárum tuórum, qui hic sunt, et Dóminus locútus est contra te malum».///[29]//Ascéndit ítaque rex Israel et Iósaphat rex Iudæ in Ramoth Gálaad.///[34]//Vir autem quidam teténdit arcum in incértum sagíttam dírigens et percússit//regem Israel inter iunctúras et lorícam. At ille dixit aurígæ suo: «Verte manum//tuam et éice me de exércitu, quia gráviter vulnerátus sum».//[35]//Aggravátum est//ergo prœlium in die illa; et rex Israel stabat in curru suo contra Syros et mórtuus//est véspere: fluébat autem sanguis plagæ in sinum currus.//[36]//Et clamor insónuit in//univérso exércitu ad solis occásum: «Unusquísque revertátur in civitátem et in//terram suam!».///[37]//Mórtuus est ígitur rex et perlátus est Samaríam; sepelierúntque regem in//Samaría.//[38]//Et lavérunt currum eius in piscína Samaríæ; et linxérunt canes//sánguinem eius, et scorta lavérunt se iuxta verbum Dómini, quod locútus fúerat.
RESPONSORIUM
(Ier 29, 8 b. 9 a. 11 a; Deut 18, 18 a)
℟.//Non vos sedúcant prophétæ vestri, quia falso ipsi prophétant vobis in//nómine meo;
*//Ego scio cogitatiónes, quas ego cógito super vos, ait Dóminus.
℣.//Prophétam suscitábo et ponam verba mea in ore eius.
*//Ego scio//cogitatiónes, quas ego cógito super vos, ait Dóminus.
LECTIO ALTERA
Ex Tractátu sancti Ambrósii epíscopi De mystériis
(Nn. 29-30. 34-35. 37. 42: SCh 25 bis, 172-178)
Catechesis rituum post baptismum
Post hæc útique ascendísti ad sacerdótem. Consídera quid secútum sit.//Nonne illud quod ait David://*Sicut unguéntum in cápite, quod descéndit in//*barbam, barbam Aaron?//Hoc est unguéntum de quo et Sálomon ait://*Unguéntum//*exinanítum est nomen tuum, proptérea adulescéntulæ dilexérunt te et attraxérunt//*te.//Quantæ hódie renovátæ ánimæ dilexérunt te, Dómine Iesu, dicéntes://*Attrahe//*nos post te, in odórem vestimentórum tuórum currémus,//ut odórem resurrectiónis//haurírent.///Quare hoc fiat intéllege,//*quia óculi sapiéntis in cápite ipsíus.//Ideo in barbam//défluit, id est in grátiam iuventútis, ídeo in barbam Aaron ut fias//*eléctum genus,//sacerdotále, pretiósum. Omnes enim in regnum Dei et in sacerdótium úngimur//grátia spiritáli.///Accepísti post hæc vestiménta cándida, ut esset indício quod exúeris//involúcrum peccatórum, indúeris innocéntiæ casta velámina de quibus dixit//Prophéta://*Aspérges me hyssópo et mundábor, lavábis me et super nivem//*dealbábor.//Qui enim baptizátur, et secúndum legem et secúndum Evangélium//vidétur esse mundátus: secúndum legem, quia hyssópi fascículo Móyses agni//aspergébat sánguinem; secúndum Evangélium, quia Christi erant cándida//vestiménta sicut nix cum resurrectiónis suæ glóriam in Evangélio demonstráret.//Super nivem dealbátur cui culpa dimíttitur. Unde et per Isaíam Dóminus ait://*Si//*fúerint peccáta vestra sicut phœnícium, ut nivem dealbábo.///Hæc vestiménta habens Ecclésia,//*per lavácrum regeneratiónis//assúmpta,//dicit in Cánticis://*Nigra sum et decóra, fíliæ Ierúsalem.//Nigra per fragilitátem//condiciónis humánæ, decóra per grátiam, nigra quia ex peccatóribus, decóra//fídei sacraménto. Hæc vestiménta cernéntes fíliæ Ierúsalem stupefáctæ dicunt://*Quæ est hæc quæ ascéndit dealbáta?//Hæc erat nigra, unde nunc súbito dealbáta?///Christus autem videns Ecclésiam suam in vestiméntis cándidis — pro qua//ipse, ut habes in Zacharíæ libro prophétæ,//*sórdida vestiménta//suscéperat — vel//ánimam regeneratiónis lavácro mundam atque ablútam, dicit://*Ecce formósa es,//*próxima mea ecce es formósa, óculi tui sicut colúmbæ,//in cuius spécie Spíritus//Sanctus descéndit de cælo.///Unde répete quia accepísti signáculum spiritále,//*Spíritum sapiéntiæ et//*intelléctus, spíritum consílii atque virtútis, spíritum cognitiónis atque pietátis,//*spíritum sancti timóris,//et serva quod accepísti. Signávit te Deus Pater,//confirmávit te Christus Dóminus et//*dedit pignus//Spíritum//*in córdibus tuis,//sicut//apostólica lectióne didicísti.
RESPONSORIUM
(Eph 1, 13 b-14; 2 Cor 1 21 b-22)
℟.//Credéntes signáti estis Spíritu promissiónis Sancto, qui est árrabon//hereditátis nostræ,
*//In redemptiónem acquisitiónis, in laudem glóriæ ipsíus.
℣.//Unxit nos Deus, qui et signávit nos, et dedit arrabónem Spíritus in//córdibus nostris.
*//In redemptiónem acquisitiónis, in laudem glóriæ ipsíus.
Oratio
Deus, qui errántibus, ut in viam possint redíre, veritátis tuæ lumen osténdis,//da cunctis, qui christiána professióne censéntur, et illa respúere, quæ huic//inimíca sunt nómini, et ea, quæ sunt apta, sectári. Per Dóminum.
FERIA VI HEBDOMADÆ XV
Ad Officium lectionis
LECTIO PRIOR
De libro secúndo Chronicórum
20, 1-9. 13-24
Miranda narratio auxilii Dei regi fideli Iosaphat præbiti
In diébus illis://[1]//Congregáti sunt fílii Moab et fílii Ammon et cum eis de//Maonítis ad Iósaphat, ut pugnárent contra eum.//[2]//Venerúntque núntii et//indicavérunt Iósaphat dicéntes: «Venit contra te multitúdo magna de his locis,//quæ trans mare sunt, de Edom, et ecce consístunt in Asasónthamar, quæ est//Engáddi».///[3]//Iósaphat autem timóre pertérritus totum se cóntulit ad rogándum Dóminum//et prædicávit ieiúnium univérso Iudæ.//[4]//Congregatúsque est Iuda ad precándum//Dóminum; sed et de ómnibus úrbibus suis venérunt ad obsecrándum eum.///[5]//Cumque stetísset Iósaphat in médio cœtu Iudæ et Ierúsalem in domo Dómini//ante átrium novum,//[6]//ait: «Dómine, Deus patrum nostrórum, tu es Deus in cælo et//domináris cunctis regnis géntium; in manu tua est fortitúdo et poténtia, nec//quisquam tibi potest resístere.//[7]//Nonne tu, Deus noster, expulísti habitatóres terræ//huius coram pópulo tuo Israel et dedísti eam sémini Abraham amíci tui in//sempitérnum?//[8]//Habitaverúntque in ea et exstruxérunt in illa sanctuárium nómini//tuo dicéntes://[9]//“Si irrúerint super nos mala, gládius iudícii, pestiléntia et fames,//stábimus coram domo hac in conspéctu tuo, quia nomen tuum est in domo hac,//et clamábimus ad te in tribulatiónibus nostris, et exáudies salvósque fácies”».//[13]//Omnis vero Iuda stabat coram Dómino cum párvulis et uxóribus et líberis suis.///[14]//Erat autem Iaháziel fílius Zacharíæ fílii Banaíæ fílii Iéhiel fílii Matthaníæ//Levítes de fíliis Asaph, super quem factus est spíritus Dómini in médio//congregatiónis,//[15]//et ait: «Atténdite, omnis Iuda et, qui habitátis Ierúsalem et tu//rex Iósaphat: Hæc dicit Dóminus vobis: Nolíte timére nec paveátis hanc//multitúdinem magnam; non est enim vestra pugna, sed Dei.//[16]//Cras descendétis//contra eos; ascensúri enim sunt per clivum nómine Sis, et inveniétis illos in//summitáte torréntis, qui est contra solitúdinem Iéruel.//[17]//Non éritis vos, qui//dimicábitis; sed tantúmmodo confidénter state et vidébitis auxílium Dómini//super vos, o Iuda et Ierúsalem. Nolíte timére, nec paveátis: cras egredímini//contra eos, et Dóminus erit vobíscum».//[18]//Iósaphat ergo inclinávit se super fáciem//suam in terra et omnis Iuda et habitatóres Ierúsalem cecidérunt coram Dómino et//adoravérunt eum.//[19]//Porro Levítæ de fíliis Caath, de fíliis Core scílicet,//surrexérunt et laudábant Dóminum, Deum Israel voce magna in excélsum.///[20]//Cumque mane surrexíssent, egréssi sunt ad desértum Thécue; profectísque//eis, stans Iósaphat in médio eórum dixit: «Audíte me, Iuda et habitatóres//Ierúsalem! Crédite in Dómino Deo vestro et permanébitis; crédite prophétis eius,//et cuncta evénient vobis próspera».//[21]//Habuítque consílium cum pópulo et státuit//cantóres Dómini, ut laudárent eum in ornátu sancto et antecéderent exércitum ac//voce cónsona dícerent: «Confitémini Dómino, quóniam in ætérnum misericórdia//eius».///[22]//Cumque cœpíssent laudes cánere, vertit Dóminus insídias eórum contra//fílios Ammon et Moab et montem Seir, qui egréssi fúerant, ut pugnárent contra//Iudam, et percússi sunt.//[23]//Et fílii Ammon et Moab consurrexérunt advérsum//habitatóres montis Seir, ut interfícerent et delérent eos; cumque hoc ópere//perpetrássent, étiam in semetípsos versi mútuis concidére vulnéribus.///[24]//Porro Iuda, cum venísset ad spéculam, quæ réspicit solitúdinem, vidit//procul omnem late regiónem plenam cadavéribus, nec superésse quemquam, qui//necem potuísset evádere.
RESPONSORIUM
(Eph 6, 12. 14 a; 2 Chr 20, 17 a)
℟.//Non est nobis colluctátio advérsus sánguinem et carnem, sed advérsus//principátus, advérsus potestátes, contra spiritália nequítiæ.
*//State ergo succíncti//lumbos vestros in veritáte.
℣.//Confidénter state et vidébitis auxílium Dómini super vos.
*//State ergo//succíncti lumbos vestros in veritáte.
LECTIO ALTERA
Ex Tractátu sancti Ambrósii epíscopi De mystériis
(Nn. 43. 47-49: SCh 25 bis, 178-180. 182)
De Eucharistia ad neophytos
His ablúta plebs dives insígnibus, ad Christi conténdit altária dicens://*Et//*introíbo ad altáre Dei, ad Deum qui lætíficat iuventútem meam.//Depósitis enim//inveteráti erróris exúviis,//*renováta in áquilæ iuventútem,//cæléste illud festínat//adíre convívium. Venit ígitur et videns sacrosánctum altáre compósitum,//exclámans ait://*Parásti in conspéctu meo mensam.//Hanc loquéntem indúcit David//dicens://*Dóminus pascit me et nihil mihi déerit, in loco páscuæ ibi me collocávit.//*Super aquam refectiónis educávit me.//Et infra://*Nam etsi////*ámbulem in médio//*umbræ mortis, non timébo mala, quóniam tu mecum es. Virga tua et báculus tuus//*ipsa me consoláta sunt. Parásti in conspéctu meo mensam advérsus eos qui//*tríbulant me. Impinguásti in óleo caput meum et póculum tuum inébrians quam//*præclárum est.///Mirábile est quod manna Deus plúerit pátribus et cotidiáno cæli pascebántur//aliménto. Unde dictum est://*Panem angelórum manducávit homo.//Sed tamen//panem illum qui manducavérunt, omnes in desérto//*mórtui sunt;//ista autem esca//quam áccipis, iste//*panis vivus qui descéndit de cælo,//vitæ ætérnæ substántiam//subminístrat, et quicúmque hunc manducáverit//*non moriétur in ætérnum,//est//enim corpus Christi.///Consídera nunc utrum præstántior sit panis angelórum an caro Christi, quæ//útique corpus est vitæ. Manna illud de cælo, hoc supra cælum; illud cæli, hoc//Dómini cælórum; illud corruptióni obnóxium si in diem álterum servarétur, hoc//ab omni aliénum corruptióne, quod quicúmque religióse gustáverit,//corruptiónem sentíre non póterit. Illis aqua de petra fluxit, tibi sanguis e Christo;//illos ad horam satiávit aqua, te sanguis díluit in ætérnum. Iudǽus bibit et sitit, tu//cum bíberis sitíre non póteris, et illud in umbra, hoc in veritáte.///Si illud quod miráris umbra est, quantum istud est cuius et umbram miráris.//Audi quia umbra est quæ apud patres facta est://*Bibébant,//inquit,//*de consequénti//*petra, petra autem erat Christus. Sed non in plúribus eórum complácitum est//*Deo, nam prostráti sunt in desérto. Hæc autem in figúra nobis facta sunt.//Cognovísti præstantióra: pótior est enim lux quam umbra, véritas quam figúra,//corpus Auctóris quam manna de cælo.
RESPONSORIUM
(1 Cor 10, 1 b-2. 11 a. 3-4 a)
℟.//Patres nostri mare transiérunt et omnes in Móyse baptizáti sunt in nube et//in mari;
*//Hæc autem ómnia in figúra contingébant illis.
℣.//Omnes eándem escam spiritálem manducavérunt et omnes eúndem potum//spiritálem bibérunt.
*//Hæc autem ómnia in figúra contingébant illis.
Oratio
Deus, qui errántibus, ut in viam possint redíre, veritátis tuæ lumen osténdis,//da cunctis, qui christiána professióne censéntur, et illa respúere, quæ huic//inimíca sunt nómini, et ea, quæ sunt apta, sectári. Per Dóminum.
SABBATO HEBDOMADÆ XV
Ad Officium lectionis
LECTIO PRIOR
De libro secúndo Regum
2, 1-15
Assumptio Eliæ
In diébus illis://[1]//Factum est, cum leváre vellet Dóminus Elíam per túrbinem in//cælum, ibant Elías et Eliséus de Gálgalis;//[2]//dixítque Elías ad Eliséum: «Sede hic,//quia Dóminus misit me usque Bethel». Cui ait Eliséus: «Vivit Dóminus, et vivit//ánima tua, quia non derelínquam te». Cumque descendíssent Bethel,//[3]//egréssi//sunt fílii prophetárum, qui erant in Bethel, ad Eliséum et dixérunt ei: «Numquid//nosti quia hódie Dóminus tollet dóminum tuum désuper cápite tuo?». Qui//respóndit: «Et ego novi, siléte».//[4]//Dixit autem ei Elías: «Elisée, sede hic, quia//Dóminus misit me in Iéricho». Et ille ait: «Vivit Dóminus, et vivit ánima tua,//quia non derelínquam te». Cumque veníssent Iérichum,//[5]//accessérunt fílii//prophetárum, qui erant in Iéricho, ad Eliséum et dixérunt ei: «Numquid nosti//quia hódie Dóminus tollet dóminum tuum désuper cápite tuo?». Et ait: «Et ego//novi, siléte».//[6]//Dixit autem ei Elías: «Sede hic, quia Dóminus misit me ad//Iordánem». Qui ait: «Vivit Dóminus, et vivit ánima tua, quia non derelínquam//te». Iérunt ígitur ambo páriter,//[7]//et quinquagínta viri de fíliis prophetárum secúti//sunt, qui et stetérunt e contra longe. Illi autem ambo stabant super Iordánem.//[8]//Tulítque Elías pállium suum et invólvit illud et percússit aquas, quæ divísæ sunt//in utrámque partem, et transiérunt ambo per siccum.///[9]//Cumque transíssent, Elías dixit ad Eliséum: «Póstula, quod vis, ut fáciam//tibi, ántequam tollar a te». Dixítque Eliséus: «Obsecro, ut fiant duæ partes//spíritus tui in me».//[10]//Qui respóndit: «Rem diffícilem postulásti. Attamen si//víderis me, quando tollor a te, erit tibi, quod petísti; si autem non víderis, non//erit».//[11]//Cumque pérgerent et incedéntes sermocinaréntur, ecce currus ígneus et//equi ígnei divisérunt utrúmque; et ascéndit Elías per túrbinem in cælum.///[12]//Eliséus autem vidébat et clamábat: «Pater mi, pater mi, currus Israel et//auríga eius!». Et non vidit eum ámplius apprehendítque vestiménta sua et scidit//illa in duas partes.//[13]//Et levávit pállium Elíæ, quod cecíderat ei, reversúsque stetit//super ripam Iordánis.//[14]//Et pállio Elíæ, quod cecíderat ei, percússit aquas et dixit://«Ubi est Deus Elíæ étiam nunc?». Percussítque aquas, et divísæ sunt huc atque//illuc, et tránsiit Eliséus.///[15]//Vidéntes autem fílii prophetárum, qui erant in Iéricho de contra, dixérunt://«Requiévit spíritus Elíæ super Eliséum». Et veniéntes in occúrsum eius//adoravérunt eum proni in terram.
RESPONSORIUM
(Mal 3, 23-24 b; Lc 1, 15 a. 17 a)
℟.//Ecce ego mittam vobis Elíam prophétam, ántequam véniat dies Dómini//magnus et horríbilis;
*//Et convértet cor patrum ad fílios et cor filiórum ad patres//eórum.
℣.//Erit Ioánnes magnus coram Dómino et ipse præcédet ante illum in spíritu//et virtúte Elíæ.
*//Et convértet cor patrum ad fílios et cor filiórum ad patres//eórum.
LECTIO ALTERA
Ex Tractátu sancti Ambrósii epíscopi De mystériis
(Nn. 52-54. 58: SCh 25 bis, 186-188. 190)
Sacramentum istud, quod accipis, Christi sermone conficitur
Advértimus maióris operatiónis esse grátiam quam natúram et adhuc tamen//prophéticæ benedictiónis numerámus grátiam. Quod si tantum váluit humána//benedíctio ut natúram convérteret, quid dícimus et ipsa consecratióne divína, ubi//verba ipsa Dómini salvatóris operántur? Nam sacraméntum istud quod áccipis,//Christi sermóne confícitur. Quod si tantum váluit sermo Elíæ ut ignem de cælo//depóneret, non valébit Christi sermo ut spécies mutet elementórum? De totíus//mundi opéribus legísti//*quia ipse dixit et facta sunt, ipse mandávit et creáta sunt.//Sermo ergo Christi, qui pótuit ex níhilo fácere quod non erat, non potest ea quæ//sunt in id mutáre quod non erant? Non enim minus est novas rebus dare quam//mutáre natúras.///Sed quid arguméntis útimur? Suis utámur exémplis incarnationísque//mystériis astruámus mystérii veritátem. Numquid natúræ usus præcéssit cum//Iesus Dóminus ex María nascerétur? Si órdinem quǽrimus, viro mixta fémina//generáre consuévit. Liquet ígitur quod præter natúræ órdinem virgo generávit. Et//hoc quod confícimus corpus ex vírgine est. Quid hic quæris natúræ órdinem in//Christi córpore, cum præter natúram sit ipse Dóminus Iesus partus ex vírgine?//Vera útique caro Christi quæ crucifíxa est, quæ sepúlta est, vere ergo carnis illíus//sacraméntum est.///Ipse clamat Dóminus Iesus://*Hoc est corpus meum.//Ante benedictiónem//verbórum cæléstium ália spécies nominátur; post consecratiónem corpus//significátur. Ipse dicit sánguinem suum. Ante consecratiónem áliud dícitur; post//consecratiónem sanguis nuncupátur. Et tu dicis: «Amen», hoc est: «Verum est».//Quod os lóquitur, mens intérna fateátur; quod sermo sonat, afféctus séntiat.///Unde et Ecclésia videns tantam grátiam, hortátur fílios suos, hortátur//próximos ut ad sacraménta concúrrant dicens://*Edite, próximi mei, et bíbite et//*inebriámini, fratres mei.//Quid edámus, quid bibámus, álibi tibi per Prophétam//Spíritus Sanctus expréssit dicens://*Gustáte et vidéte quóniam suávis est Dóminus,//*beátus vir qui confídit in eo.//In illo sacraménto Christus est, quia corpus est//Christi. Non ergo corporális esca, sed spiritális est. Unde et Apóstolus de typo//eius ait//*quia patres nostri escam spiritálem manducavérunt et potum spiritálem//*bibérunt.//Corpus enim Dei corpus est spiritále, corpus Christi corpus est divíni//spíritus, quia spíritus Christus, ut légimus://*Spíritus ante fáciem nostram Christus//*Dóminus.//Et in Petri epístola habémus://*Et Christus pro vobis mórtuus est.//Dénique cor nostrum esca ista confírmat, et potus iste//*lætíficat cor hóminis,//ut//Prophéta memorávit.
RESPONSORIUM
(Mt 26, 26; cf. Iob 31, 31)
℟.//Cenántibus illis, accépit Iesus panem et benedíxit ac fregit dedítque//discípulis suis et ait:
*//Accípite, comédite: hoc est corpus meum.
℣.//Dixérunt viri tabernáculi mei: Quis det de cárnibus eius, ut saturémur?
*//Accípite, comédite: hoc est corpus meum.
Oratio
Deus, qui errántibus, ut in viam possint redíre, veritátis tuæ lumen osténdis,//da cunctis, qui christiána professióne censéntur, et illa respúere, quæ huic//inimíca sunt nómini, et ea, quæ sunt apta, sectári. Per Dóminum.
DOMINICA
Ad Officium lectionis
LECTIO PRIOR
Incipit Epístola secúnda beáti Pauli apóstoli ad Corínthios
1, 1-14
Gratiarum actio inter tribulationes
[1]//Paulus apóstolus Christi Iesu per voluntátem Dei, et Timótheus frater,//ecclésiæ Dei, quæ est Corínthi, cum sanctis ómnibus, qui sunt in univérsa//Acháia://[2]//grátia vobis et pax a Deo Patre nostro et Dómino Iesu Christo.///[3]//Benedíctus Deus et Pater Dómini nostri Iesu Christi, Pater misericordiárum//et Deus totíus consolatiónis,//[4]//qui consolátur nos in omni tribulatióne nostra, ut//possímus et ipsi consolári eos, qui in omni pressúra sunt, per exhortatiónem, qua//exhortámur et ipsi a Deo;//[5]//quóniam, sicut abúndant passiónes Christi in nobis,//ita per Christum abúndat et consolátio nostra.//[6]//Sive autem tribulámur, pro vestra//exhortatióne et salúte; sive exhortámur, pro vestra exhortatióne, quæ operátur in//tolerántia earúndem passiónum, quas et nos pátimur.//[7]//Et spes nostra firma pro//vobis, sciéntes quóniam, sicut sócii passiónum estis, sic éritis et consolatiónis.///[8]//Non enim vólumus ignoráre vos, fratres, de tribulatióne nostra, quæ facta est//in Asia, quóniam supra modum graváti sumus supra virtútem, ita ut tædéret nos//étiam vívere;//[9]//sed ipsi in nobis ipsis respónsum mortis habúimus, ut non simus//fidéntes in nobis, sed in Deo, qui súscitat mórtuos://[10]//qui de tanta morte erípuit//nos et éruet, in quem sperámus, et adhuc erípiet,//[11]//adiuvántibus et vobis in//oratióne pro nobis, ut propter eam, quæ ex multis persónis in nos est,//donatiónem per multos grátiæ agántur pro nobis.///[12]//Nam glória nostra hæc est, testimónium consciéntiæ nostræ, quod in//simplicitáte et sinceritáte Dei et non in sapiéntia carnáli sed in grátia Dei,//conversáti sumus in mundo, abundántius autem ad vos.//[13]//Non enim ália//scríbimus vobis quam quæ légitis aut étiam cognóscitis; spero autem quod usque//in finem cognoscétis,//[14]//sicut et cognovístis nos ex parte, quia glória vestra sumus//sicut et vos nostra in die Dómini nostri Iesu.
RESPONSORIUM
(Ps 93 (94), 18 b-19; 2 Cor 1, 5)
℟.//Misericórdia tua, Dómine, sustentábat me;
*//In multitúdine sollicitúdinum//meárum in corde meo, consolatiónes tuæ lætificavérunt ánimam meam.
℣.//Sicut abúndant passiónes Christi in nobis, ita per Christum abúndat//consolátio nostra.
*//In multitúdine sollicitúdinum meárum in corde meo,//consolatiónes tuæ lætificavérunt ánimam meam.
LECTIO ALTERA
Incipit Epístola sancti Ignátii Antiochéni epíscopi et mártyris ad Magnésios
(Inscriptio; nn. 1, 1 — 5, 2: Funk 1, 191-195)
Decet non modo vocari christianos, sed etiam esse
Ignátius, qui et Theóphorus, benedíctæ grátia Dei Patris in Christo Iesu//salvatóre nostro, in quo salúto Ecclésiam, quæ Magnésiæ est ad Mæándrum,//optóque in Deo Patre et in Iesu Christo plúrimam salútem.///Cum caritátem vestram religiósam pérbene ordinátam cognovíssem,//exsúltans in fide Iesu Christi vos álloqui decrévi. Ornátus enim//honorificentíssimo nómine in vínculis quæ circúmfero, laudo Ecclésias, quibus//uniónem opto cum carne et spíritu Iesu Christi, qui sempitérna est vita nostra, et//uniónem in fide et caritáte, cui nihil præferéndum, máxime vero uniónem cum//Iesu et Patre, in quo omnem príncipis huius sǽculi vim sustinéntes et evadéntes,//Deo potiémur.///Cum ítaque dignus sim hábitus, ut vídeam vos per Damam epíscopum//vestrum Deo dignum et per dignos presbýteros Bassum et Apollónium et per//consérvum meum Zotiónem diáconum, quo útinam fruar, quia súbditus est//epíscopo ut benignitáti Dei et presbytério ut legi Iesu Christi.///Sed et vos decet non familiárius uti ætáte epíscopi, sed respéctu poténtiæ Dei//Patris omnem impertíri illi reveréntiam, quemádmodum cognóvi et sanctos//presbýteros non abúti iuveníli eius condicióne conspícua, sed ut prudéntes in//Deo cédere ei, non ei autem, sed Patri Iesu Christi, ómnium epíscopo. In//honórem ígitur illíus, qui amat nos, decet obœdíre sine ulla hypócrisi; quia non//epíscopum hunc visíbilem quis fallit, sed invisíbilem decípere conátur. Quidquid//vero est eiúsmodi, non ad carnem refértur, sed ad Deum, qui abscóndita//cognóscit.///Decet ítaque non modo vocári christiános, sed étiam esse; quemádmodum//nonnúlli epíscopum quidem nóminant, sed ómnia sine eo fáciunt. Tales vero non//bona consciéntia mihi prǽditi esse vidéntur, quia non fírmiter secúndum//præcéptum congregántur.///Quia autem res finem habent et duo simul propósita sunt, mors et vita, et//unusquísque//*in próprium locum//itúrus est, quemádmodum enim sunt numísmata//duo, álterum quidem Dei, álterum autem mundi, et unumquódque próprium//charactérem habet impósitum, infidéles charactérem mundi huius, fidéles autem//in caritáte charactérem Dei Patris per Iesum Christum, per quem nisi propénsa//nobis est volúntas mori iuxta ipsíus passiónem, nec vita ipsíus in nobis est.
RESPONSORIUM
(1 Tim 4, 12 b. 16 b. 15)
℟.//Exémplum esto fidélium in verbo, in conversatióne, in caritáte, in fide, in//castitáte.
*//Hoc enim fáciens, et teípsum salvum fácies et eos qui te áudiunt.
℣.//Hæc meditáre, in his esto, ut proféctus tuus maniféstus sit ómnibus.
*//Hoc//enim fáciens, et teípsum salvum fácies et eos qui te áudiunt.
Oratio
Propitiáre, Dómine, fámulis tuis et cleménter grátiæ tuæ super eos dona//multíplica, ut, spe, fide et caritáte fervéntes, semper in mandátis tuis vígili//custódia persevérent. Per Dóminum.
FERIA II HEBDOMADÆ XVI
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
1, 15 — 2, 11
Quare Apostolus iter suum mutaverit
Fratres://[1,15]//Hac confidéntia vólui prius veníre ad vos, ut secúndam grátiam//haberétis,//[16]//et per vos transíre in Macedóniam et íterum a Macedónia veníre ad//vos et a vobis dedúci in Iudǽam.//[17]//Cum hoc ergo voluíssem, numquid levitáte//usus sum? Aut, quæ cógito, secúndum carnem cógito, ut sit apud me «Est, est»//et «Non, non»?//[18]//Fidélis autem Deus, quia sermo noster, qui fit apud vos, non est//«Est» et «Non!»//[19]//Dei enim, Fílius Iesus Christus, qui in vobis per nos//prædicátus est, per me et Silvánum et Timótheum, non fuit «Est» et «Non», sed//«Est» in illo fuit.//[20]//Quotquot enim promissiónes Dei sunt, in illo «Est»; ídeo et//per ipsum «Amen» Deo ad glóriam per nos.//[21]//Qui autem, confírmat nos//vobíscum in Christum et qui unxit nos Deus,//[22]//et qui signávit nos et dedit//arrabónem Spíritus in córdibus nostris.///[23]//Ego autem testem Deum ínvoco in ánimam meam quod parcens vobis non//veni ultra Corínthum.//[24]//Non quia dominámur fídei vestræ, sed adiutóres sumus//gáudii vestri, nam fide stetístis.///[2,1]//Státui autem hoc ipse apud me, ne íterum in tristítia venírem ad vos;//[2]//si//enim ego contrísto vos, et quis est qui me lætíficet, nisi qui contristátur ex me?//[3]//Et hoc ipsum scripsi, ut non, cum vénero, tristítiam hábeam de quibus oportébat//me gaudére, cónfidens in ómnibus vobis, quia meum gáudium ómnium vestrum//est.//[4]//Nam ex multa tribulatióne et angústia cordis scripsi vobis per multas//lácrimas, non ut contristémini, sed ut sciátis quam caritátem hábeo abundántius//in vos.///[5]//Si quis autem contristávit, non me contristávit, sed ex parte, ut non ónerem,//omnes vos.//[6]//Súfficit illi, qui eiúsmodi est, obiurgátio hæc, quæ fit a plúribus,//[7]//ita//ut e contra magis donétis et consolémini, ne forte abundantióre tristítia//absorbeátur, qui eiúsmodi est.//[8]//Propter quod óbsecro vos, ut confirmétis in illum//caritátem;//[9]//ídeo enim et scripsi, ut cognóscam probatiónem vestram, an in//ómnibus obœdiéntes sitis.//[10]//Cui autem áliquid donátis, et ego; nam et ego, quod//donávi, si quid donávi, propter vos in persóna Christi,//[11]//ut non circumveniámur a//Sátana, non enim ignorámus cogitatiónes eius.
RESPONSORIUM
(2 Cor 1, 21-22; cf. Deut 5, 2. 4)
℟.//Qui confírmat nos in Christum et qui unxit nos, Deus, qui et signávit nos
*//Et dedit arrabónem Spíritus in córdibus nostris.
℣.//Dóminus Deus noster pépigit nobíscum fœdus, fácie ad fáciem locútus est//nobis.
*//Et dedit arrabónem Spíritus in córdibus nostris.
LECTIO ALTERA
De Epístola sancti Ignátii Antiochéni epíscopi et mártyris ad Magnésios
(Nn. 6, 1 — 9, 2: Funk 1, 195-199)
Una oratio, una spes in caritate, in gaudio sancto
Cum ítaque in persónis supra dictis omnem multitúdinem in fide//conspexíssem ac dilexíssem, hortor, ut in concórdia Dei ómnia perágere//studeátis, epíscopo præsidénte loco Dei et presbýteris loco senátus apostólici, et//diáconis mihi suavíssimis concréditum habéntibus ministérium Iesu Christi, qui//ante sǽcula apud Patrem erat et in fine appáruit. Omnes ígitur, accéptis iísdem//divínis móribus, vos mútuo revereámini et nemo secúndum carnem spectet//próximum, sed in Iesu Christo vos ínvicem semper diligátis. Nihil sit in vobis,//quod possit vos dirímere, sed uniámini epíscopo et præsidéntibus, in typum et//demonstratiónem immortalitátis.///Quemádmodum ígitur Dóminus sine Patre, ipsi unítus, nihil fecit, neque per//se ipsum neque per apóstolos: ita neque vos sine epíscopo et presbýteris//quidquam peragátis; neque aggrediámini, ut quidquam a vobis separátim factum//decens appáreat, sed in unum conveniéntibus una sit orátio, una precátio, una//mens, una spes in caritáte, in gáudio sancto, unus est Iesus Christus, quo nihil//præstántius est. Omnes velut in unum templum Dei concúrrite, velut ad unum//altáre, ad unum Iesum Christum, qui ab uno Patre pródiit et apud unum fuit ad//eúmque revérsus est.///Ne seducámini aliénis doctrínis neque vetéribus fábulis, quæ sunt inútiles. Si//enim adhuc iuxta legem iudáice vívimus, confitémur nos grátiam non accepísse.//Diviníssimi namque prophétæ iuxta Iesum Christum vixérunt. Ob hoc et//persecutiónem passi sunt, grátia ipsíus inspiráti, ut incréduli certi redderéntur,//quod unus sit Deus, qui seípsum manifestáverit per Iesum Christum Fílium//suum, qui est Verbum eius e siléntio progréssum, qui in ómnibus ei, qui ipsum//míserat, complácuit.///Si ígitur, qui in vétere rerum órdine degérunt, ad novam spem pervenérunt,//non ámplius sábbatum coléntes, sed iuxta domínicam vivéntes, in qua et vita//nostra exórta est per ipsum et mortem ipsíus (quod quidam negant, per quod//mystérium fidem accépimus, et propter hoc sustinémus, ut inveniámur discípuli//Iesu Christi, solíus doctóris nostri); quómodo nos potérimus vívere sine ipso,//quem étiam prophétæ, cum essent spíritu discípuli eius, ut doctórem//exspectábant? Et propter hoc is, quem iuste præstolabántur, advéniens suscitávit//ipsos ex mórtuis.
RESPONSORIUM
(Cf. 1 Petr 3, 8. 9 b; Rom 12, 10. 11 c)
℟.//Sitis omnes unánimes, compatiéntes, fraternitátis amatóres, misericórdes,//húmiles;
*//Quia in hoc vocáti estis, ut benedictiónem hereditáte accipiátis.
℣.//Caritáte fraternitátis ínvicem diligéntes, honóre ínvicem præveniéntes,//sollicitúdine non pigri, spíritu fervéntes, Dómino serviéntes.
*//Quia in hoc vocáti//estis, ut benedictiónem hereditáte accipiátis.
Oratio
Propitiáre, Dómine, fámulis tuis et cleménter grátiæ tuæ super eos dona//multíplica, ut, spe, fide et caritáte fervéntes, semper in mandátis tuis vígili//custódia persevérent. Per Dóminum.
FERIA III HEBDOMADÆ XVI
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
2, 12 — 3, 6
Paulus minister novi testamenti
Fratres://[2,12]//Cum veníssem Tróadem ob evangélium Christi, et óstium mihi//apértum esset in Dómino,//[13]//non hábui réquiem spirítui meo, eo quod non//invénerim Titum fratrem meum, sed valefáciens eis proféctus sum in//Macedóniam.//[14]//Deo autem grátias, qui semper triúmphat nos in Christo et//odórem notítiæ suæ maniféstat per nos in omni loco.//[15]//Quia Christi bonus odor//sumus Deo in his, qui salvi fiunt, et in his, qui péreunt://[16]//áliis quidem odor ex//morte in mortem, áliis autem odor ex vita in vitam. Et ad hæc quis idóneus?//[17]//Non enim sumus sicut plúrimi adulterántes verbum Dei, sed sicut ex sinceritáte,//sed sicut ex Deo coram Deo in Christo lóquimur.///[3,1]//Incípimus íterum nosmetípsos commendáre? Aut numquid egémus sicut//quidam commendatíciis epístulis ad vos aut ex vobis?//[2]//Epístula nostra vos estis,//scripta in córdibus nostris, quæ scitur et légitur ab ómnibus homínibus;//[3]//manifestáti quóniam epístula estis Christi ministráta a nobis, scripta non//atraménto sed Spíritu Dei vivi, non in tábulis lapídeis sed in tábulis cordis//carnálibus.///[4]//Fidúciam autem talem habémus per Christum ad Deum.//[5]//Non quod//sufficiéntes simus cogitáre áliquid a nobis quasi ex nobis, sed sufficiéntia nostra//ex Deo est,//[6]//qui et idóneos nos fecit minístros Novi Testaménti, non lítteræ sed//Spíritus: líttera enim occídit, Spíritus autem vivíficat.
RESPONSORIUM
(2 Cor 3, 4. 6. 5)
℟.//Fidúciam habémus per Christum ad Deum,
*//Qui et idóneos nos fecit//minístros Novi Testaménti, non lítteræ sed Spíritus.
℣.//Non quod sufficiéntes simus cogitáre áliquid a nobis, quasi ex nobis, sed//sufficiéntia nostra ex Deo est.
*//Qui et idóneos nos fecit minístros Novi//Testaménti, non lítteræ sed Spíritus.
LECTIO ALTERA
De Epístola sancti Ignátii Antiochéni epíscopi et mártyris ad Magnésios
(N. 10, 1-15: Funk 1, 199-203)
Christum habetis in vobis
Absit ergo a nobis non movéri benignitáte Christi. Si enim nos imitétur//secúndum ea, quæ fácimus, iam períimus. Proptérea, discípuli eius effécti,//discámus secúndum christianísmum vívere. Qui enim álio nómine vocátur præter//hoc, non est Dei. Abícite ígitur malum ferméntum inveterátum et ácidum et//transmutámini in novum ferméntum, quod est Iesus Christus. Saliámini in ipso,//ut non corrumpátur áliquis e vobis, quóniam ab odóre redarguémini. Absúrdum//est Christum Iesum profári, et iudaizáre; christianísmus enim non in iudaísmum//crédidit, sed iudaísmus in christianísmum, in quo omnes qui credunt in Deum//congregáti sunt.///Hæc autem scribo, dilécti mei, non quod cognóverim áliquos vestrum hoc//ánimo afféctos esse, sed, ut minor vobis, cautum vobis cúpio, ne incidátis in//hamos inánis doctrínæ, sed ut plene certi reddámini de nativitáte et passióne et//resurrectióne, quæ cóntigit témpore præfectúræ Póntii Piláti: quæ vere et//indubitánter gesta sunt a Iesu Christo, spe nostra, a qua avérti némini vestrum//áccidat.///Fruar vobis in ómnibus, síquidem dignus sum. Etsi enim ligátus sum,//comparándus tamen non sum uni vestrum, qui ligáti non estis. Novi quod non//inflámini; Iesum enim Christum habétis in vobis. Et magis, cum laudo vos, scio//quod erubéscitis, sicut scriptum est://*Iustus sui est accusátor.///Studéte ígitur confirmári in doctrínis Dómini et apostolórum, ut//*ómnia, quæ//*fácitis, próspere vobis succédant//carne et spíritu, fide et caritáte, in Fílio et Patre//et Spíritu, in princípio et in fine, cum digníssimo epíscopo vestro et digne//contéxta spiritáli coróna presbytérii vestri et cum diáconis Deo placéntibus.//Subiécti estóte epíscopo et vobis mútuo, ut Iesus Christus Patri secúndum//carnem, et apóstoli Christo et Patri et Spirítui, ut únio sit et carnális et spiritális.///Cum sciam vos Deo plenos esse, brévibus vos cohortátus sum. Mémores//estóte mei in oratiónibus vestris, ut Deum ássequar, et Ecclésiæ, quæ in Sýria est//(unde non sum dignus vocári; indígeo enim uníta vestra in Deo oratióne et//caritáte), ut Ecclésia, quæ in Sýria est, mereátur per Ecclésiam vestram irrorári.///Salútant vos Ephésii e Smyrna, unde hæc scribo vobis, qui præséntes adsunt//in Dei glóriam ut et vos, qui me una cum Polycárpo epíscopo Smyrnæórum in//ómnibus recreárunt. Et céteræ Ecclésiæ in honórem Iesu Christi vos salútant.//Valéte, Deo uníti, spíritum possidéntes inseparábilem, qui est Iesus Christus.
RESPONSORIUM
(Eph 3, 16 a. 17. 19 b; Col 2, 6 b-7 a)
℟.//Det vobis Deus Christum habitáre per fidem in córdibus vestris;
*//In//caritáte radicáti et fundáti, ut impleámini in omnem plenitúdinem Dei.
℣.//In ipso ambuláte, radicáti et superædificáti in ipso et confirmáti fide.
*//In//caritáte radicáti et fundáti, ut impleámini in omnem plenitúdinem Dei.
Oratio
Propitiáre, Dómine, fámulis tuis et cleménter grátiæ tuæ super eos dona//multíplica, ut, spe, fide et caritáte fervéntes, semper in mandátis tuis vígili//custódia persevérent. Per Dóminum.
FERIA IV HEBDOMADÆ XVI
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
3, 7 — 4, 4
Gloria ministrationis novi testamenti
Fratres://[3,7]//Si ministrátio mortis lítteris deformáta in lapídibus fuit in glória, ita//ut non possent inténdere fílii Israel in fáciem Móysis propter glóriam vultus eius,//quæ evacuátur,//[8]//quómodo non magis ministrátio Spíritus erit in glória?//[9]//Nam si//ministérium damnatiónis glória est, multo magis abúndat ministérium iustítiæ in//glória.//[10]//Nam nec glorificátum est, quod cláruit in hac parte, propter excelléntem//glóriam;//[11]//si enim, quod evacuátur, per glóriam est, multo magis, quod manet, in//glória est.///[12]//Habéntes ígitur talem spem multa fidúcia útimur,//[13]//et non sicut Móyses://ponébat velámen super fáciem suam, ut non inténderent fílii Israel in finem//illíus, quod evacuátur.//[14]//Sed obtúsi sunt sensus eórum. Usque in hodiérnum enim//diem idípsum velámen in lectióne Véteris Testaménti manet non revelátum,//quóniam in Christo evacuátur;//[15]//sed usque in hodiérnum diem, cum légitur//Móyses, velámen est pósitum super cor eórum.//[16]//*Quando autem convérsus fúerit//*ad Dóminum, aufértur velámen//.//[17]//Dóminus autem Spíritus est; ubi autem Spíritus//Dómini, ibi libértas.//[18]//Nos vero omnes reveláta fácie glóriam Dómini//speculántes, in eándem imáginem transformámur a claritáte in claritátem//tamquam a Dómini Spíritu.///[4,1]//Ideo habéntes hanc ministratiónem, iuxta quod misericórdiam consecúti//sumus, non defícimus,//[2]//sed abdicávimus occúlta dedécoris non ambulántes in//astútia neque adulterántes verbum Dei, sed in manifestatióne veritátis//commendántes nosmetípsos ad omnem consciéntiam hóminum coram Deo.///[3]//Quod si étiam velátum est evangélium nostrum, in his, qui péreunt, est//velátum,//[4]//in quibus deus huius sǽculi excæcávit mentes infidélium, ut non//fúlgeat illuminátio evangélii glóriæ Christi, qui est imágo Dei.
RESPONSORIUM
(2 Cor 3, 18; Phil 3, 3 b)
℟.//Nos omnes, reveláta fácie, glóriam Dómini speculántes,
*//In eándem//imáginem transformámur a claritáte in claritátem.
℣.//Spíritu Dei servímus et gloriámur in Christo Iesu.
*//In eándem imáginem//transformámur a claritáte in claritátem.
LECTIO ALTERA
E Libro De imitatióne Christi
(Lib. 2, 1, 1-6)
Est regnum Dei pax et gaudium in Spiritu
Convérte te ex toto corde ad Dóminum et relínque hunc míserum mundum,//et invéniet ánima tua réquiem. Est enim regnum Dei pax et gáudium in Spíritu//Sancto: véniet ad te Christus, osténdens tibi consolatiónem suam, si dignam illi//ab intus paráveris mansiónem.///*Omnis glória eius//et decor//*ab intra//est, et ibi cómplacet sibi. Frequens illi//visitátio cum hómine intérno: dulcis sermocinátio, grata consolátio, multa pax,//familiáritas stupénda nimis.///Eia, ánima fidélis, prǽpara huic Sponso cor tuum, quátenus ad te veníre, et in//te habitáre dignétur. Sic enim dicit://*Si quis díligit me, sermónem meum servábit,//*et ad eum veniémus et mansiónem apud eum faciémus.///Da ergo Christo locum. Cum Christum habúeris, dives es et súfficit tibi. Ipse//erit provísor tuus et fidélis procurátor in ómnibus, ut non sit opus in homínibus//speráre.///Pone totam fidúciam tuam in Deo, et sit ipse timor tuus et amor tuus. Ipse//pro te respondébit, et fáciet bene sicut mélius fúerit.///Non habes hic//*manéntem civitátem,//et ubicúmque fúeris, extráneus es et//peregrínus, nec réquiem aliquándo habébis, nisi Christo íntime fúeris unítus.///Apud Altíssimum sit cogitátio tua, et deprecátio tua ad Christum sine//intermissióne dirigátur. Si nescis speculári alta et cæléstia, requiésce in passióne//Christi, et in sacris vulnéribus eius libénter hábita. Sústine cum Christo et pro//Christo, si vis regnáre cum Christo.///Si semel perfécte introísses in interióra Iesu, et módicum de ardénti amóre//eius sapuísses, tunc de próprio cómmodo vel incómmodo nihil curáres, sed//magis de oppróbrio illáto gaudéres, quia amor Iesu facit hóminem seípsum//contémnere.
RESPONSORIUM
(Ps 70 (71), 1-2 a. 5)
℟.//In te, Dómine, sperávi, non confúndar in ætérnum;
*//In iustítia tua líbera//me et éripe me.
℣.//Quóniam tu es exspectátio mea, Dómine, spes mea a iuventúte mea.
*//In//iustítia tua líbera me et éripe me.
Oratio
Propitiáre, Dómine, fámulis tuis et cleménter grátiæ tuæ super eos dona//multíplica, ut, spe, fide et caritáte fervéntes, semper in mandátis tuis vígili//custódia persevérent. Per Dóminum.
FERIA V HEBDOMADÆ XVI
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
4, 5-18
Fragilitas et confidentia Apostoli
Fratres://[5]//Non nosmetípsos prædicámus sed Iesum Christum Dóminum; nos//autem servos vestros per Iesum.//[6]//Quóniam Deus qui dixit: «//*De ténebris lux//*splendéscat//», ipse illúxit in córdibus nostris ad illuminatiónem sciéntiæ claritátis//Dei in fácie Iesu Christi.///[7]//Habémus autem thesáurum istum in vasis fictílibus, ut sublímitas sit virtútis//Dei, et non ex nobis.//[8]//In ómnibus tribulatiónem pátimur, sed non angustiámur;//aporiámur, sed non destitúimur;//[9]//persecutiónem pátimur, sed non derelínquimur;//deícimur, sed non perímus;//[10]//semper mortificatiónem Iesu in córpore//circumferéntes, ut et vita Iesu in córpore nostro manifestétur.//[11]//Semper enim nos,//qui vívimus, in mortem trádimur propter Iesum, ut et vita Iesu manifestétur in//carne nostra mortáli.//[12]//Ergo mors in nobis operátur, vita autem in vobis.///[13]//Habéntes autem eúndem spíritum fídei, sicut scriptum est: «//*Crédidi,//*propter quod locútus sum//», et nos crédimus, propter quod et lóquimur,//[14]//sciéntes//quóniam, qui suscitávit Dóminum Iesum, et nos cum Iesu suscitábit et constítuet//vobíscum.//[15]//Omnia enim propter vos, ut grátia abúndans per multos gratiárum//actiónem abundáre fáciat in glóriam Dei.//[16]//Propter quod non defícimus, sed licet//is, qui foris est, noster homo corrúmpitur, tamen is, qui intus est, noster//renovátur de die in diem.//[17]//Id enim, quod in præsénti est, leve tribulatiónis//nostræ supra modum in sublimitátem ætérnum glóriæ pondus operátur nobis,//[18]//non contemplántibus nobis, quæ vidéntur, sed quæ non vidéntur; quæ enim//vidéntur, temporália sunt, quæ autem non vidéntur, ætérna sunt.
RESPONSORIUM
(2 Cor 4, 6; Deut 5, 24 a)
℟.//Deus, qui dixit: «De ténebris lux splendéscat»,
*//Ipse illúxit in córdibus//nostris ad illuminatiónem sciéntiæ claritátis Dei in fácie Christi Iesu.
℣.//Ecce osténdit nobis Dóminus Deus noster maiestátem et magnitúdinem//suam; vocem eius audívimus.
*//Ipse illúxit in córdibus nostris ad illuminatiónem//sciéntiæ claritátis Dei in fácie Christi Iesu.
LECTIO ALTERA
Ex Explanatiónibus Psalmórum sancti Ambrósii epíscopi
(Ps 43, 89-90: CSEL 64, 324-326)
Signatum est in nobis lumen vultus tui
*Quare fáciem tuam avértis?//Avértere a nobis Deum fáciem suam putámus,//quando sumus in alíquibus afflictiónibus constitúti, ut ténebræ nostro//offundántur afféctui, quibus impedíti fulgórem veritátis óculis nostris hauríre//nequeámus. Etenim si in nostrum Deus atténdat ingénium et nostram mentem//visitáre dignétur, certi sumus quod nulla res nobis calíginem possit obdúcere.//Etenim si vultus hóminis céteris membrórum pártibus plus refúlget et//quemcúmque intuémur vel incógnitum agnóscimus vel cógnitum recognóscimus,//quem aspéctus noster latére non pátitur, quanto magis Dei vultus quem spectat//illúminat?///De quo, ut cétera eius sunt, ita et hoc præclárum sancti Apóstoli qui vere//intérpres est Christi, ut aptióre eum sensu et sermóne nostris infúnderet//méntibus. Unde ait://*Quóniam Deus, qui dixit de ténebris lumen splendéscere,//*illúxit in córdibus nostris ad illuminatiónem sciéntiæ claritátis Dómini in fácie//*Christi Iesu.//Ubi ígitur in nobis relúceat Christus, audívimus. Est enim fulgor//ætérnus animórum, quem ídeo Pater misit in terras, ut in eius illumináti vultu//ætérna et cæléstia spectáre possémus, qui ante terréna calígine tenebámur.///Quid de Christo loquar, cum étiam Petrus apóstolus díxerat ad illum claudum//ex útero matris suæ://*Réspice in nos?//Qui respéxit in Petrum et fídei illuminátus//est grátia; neque enim accepísset remédium sanitátis, nisi fidéliter credidísset.///Unde, cum tanta glória esset in Apóstolis, áudiens transíre Dóminum Iesum//Zachǽus ascéndit in árborem, quia exíguus et pusíllus in turba eum vidére non//póterat. Vidit Christum et lumen invénit, vidit eum et, qui ante aliéna rapiébat,//sua cóntulit.///*Quare fáciem tuam avértis?//hoc est: Etsi avértis, Dómine, fáciem tuam a//nobis, tamen//*signátum est in nobis lumen vultus tui, Dómine.//Tenémus illud in//córdibus nostris et in íntimo splendet afféctu: neque enim quisquam potest//subsístere, si tu avértas fáciem tuam.
RESPONSORIUM
(Eph 5, 8. 11 a; Hebr 10, 32)
℟.//Erátis enim aliquándo ténebræ, nunc autem lux in Dómino.
*//Ut fílii lucis//ambuláte et nolíte communicáre opéribus infructuósis tenebrárum.
℣.//Rememorámini prístinos dies, in quibus illumináti magnum certámen//sustinuístis passiónum.
*//Ut fílii lucis ambuláte et nolíte communicáre opéribus//infructuósis tenebrárum.
Oratio
Propitiáre, Dómine, fámulis tuis et cleménter grátiæ tuæ super eos dona//multíplica, ut, spe, fide et caritáte fervéntes, semper in mandátis tuis vígili//custódia persevérent. Per Dóminum.
FERIA VI HEBDOMADÆ XVI
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
5, 1-21
Spes domus cælestis. Ministerium reconciliationis
Fratres://[1]//Scimus quóniam si terréstris domus nostra huius tabernáculi//dissolvátur, ædificatiónem ex Deo habémus domum non manufáctam, ætérnam//in cælis.//[2]//Nam et in hoc ingemíscimus, habitatiónem nostram, quæ de cælo est,//superíndui cupiéntes,//[3]//si tamen et exspoliáti, non nudi inveniámur.//[4]//Nam et, qui//sumus in tabernáculo, ingemíscimus graváti, eo quod nólumus exspoliári sed//supervestíri, ut absorbeátur, quod mortále est, a vita.//[5]//Qui autem effécit nos in//hoc ipsum, Deus, qui dedit nobis arrabónem Spíritus.///[6]//Audéntes ígitur semper et sciéntes quóniam, dum præséntes sumus in//córpore, peregrinámur a Dómino;//[7]//per fidem enim ambulámus et non per//spéciem.//[8]//Audémus autem et bonam voluntátem habémus magis peregrinári a//córpore et præséntes esse ad Dóminum.//[9]//Et ídeo conténdimus sive præséntes//sive abséntes placére illi.//[10]//Omnes enim nos manifestári opórtet ante tribúnal//Christi, ut réferat unusquísque pro eis, quæ per corpus gessit, sive bonum sive//malum.///[11]//Sciéntes ergo timórem Dómini homínibus suadémus, Deo autem manifésti//sumus; spero autem et in consciéntiis vestris maniféstos nos esse.//[12]//Non íterum//nos commendámus vobis, sed occasiónem damus vobis gloriándi pro nobis, ut//habeátis ad eos, qui in fácie gloriántur et non in corde.//[13]//Sive enim mente//excédimus, Deo; sive sóbrii sumus, vobis.///[14]//Cáritas enim Christi urget nos, æstimántes hoc quóniam, si unus pro//ómnibus mórtuus est, ergo omnes mórtui sunt;//[15]//et pro ómnibus mórtuus est, ut//et, qui vivunt, iam non sibi vivant, sed ei, qui pro ipsis mórtuus est et resurréxit.//[16]//Itaque nos ex hoc néminem nóvimus secúndum carnem; et si cognóvimus//secúndum carnem Christum, sed nunc iam non nóvimus.//[17]//Si quis ergo in//Christo, nova creatúra; vétera transiérunt, ecce, facta sunt nova.///[18]//Omnia autem ex Deo, qui reconciliávit nos sibi per Christum et dedit nobis//ministérium reconciliatiónis,//[19]//quóniam quidem Deus erat in Christo mundum//reconcílians sibi, non réputans illis delícta ipsórum, et pósuit in nobis verbum//reconciliatiónis.//[20]//Pro Christo ergo legatióne fúngimur tamquam Deo exhortánte//per nos: obsecrámus pro Christo, reconciliámini Deo.//[21]//Eum, qui non nóverat//peccátum, pro nobis peccátum fecit, ut nos efficerémur iustítia Dei in ipso.
RESPONSORIUM
(2 Cor 5, 18 b; Rom 8, 32 a)
℟.//Deus reconciliávit nos sibi per Christum,
*//Et dedit nobis ministérium//reconciliatiónis.
℣.//Próprio Fílio suo non pepércit Deus, sed pro nobis ómnibus trádidit//illum.
*//Et dedit nobis ministérium reconciliatiónis.
LECTIO ALTERA
Ex Confessiónum libris sancti Augustíni epíscopi
(Lib. 10, 43, 68-70: CCL 27, 192-193)
Pro omnibus Christus mortuus est
Verax mediátor, quem secréta tua misericórdia demonstrásti humílibus et//misísti, ut eius exémplo étiam ipsam díscerent humilitátem,//*mediátor//ille//*Dei et//*hóminum, homo Christus Iesus,//inter mortáles peccatóres et immortálem iustum//appáruit, mortális cum homínibus, iustus cum Deo, ut quóniam stipéndium//iustítiæ vita et pax est, per iustítiam coniúnctam Deo evacuáret mortem//iustificatórum impiórum, quam cum illis vóluit habére commúnem. Quómodo//nos amásti, Pater bone, qui//*Fílio tuo único non pepercísti, sed pro nobis//ímpiis//*tradidísti eum!//Quómodo nos amásti, pro quibus ille//*non rapínam arbitrátus esse//*æquális tibi factus est súbditus usque ad mortem crucis,//unus ille in mórtuis//liber,//*potestátem habens ponéndi ánimam//suam,//*et potestátem habens íterum//*suméndi eam,//pro nobis tibi victor et víctima, et ídeo victor quia víctima, pro//nobis tibi sacérdos et sacrifícium, et ídeo sacérdos, quia sacrifícium, fáciens tibi//nos de servis fílios, de te nascéndo, nobis serviéndo.///Mérito mihi spes válida in illo est, quod sanábis omnes languóres meos per//eum, qui sedet ad déxteram tuam et te//*interpéllat pro nobis://alióquin//desperárem. Multi enim et magni sunt idem languóres mei, multi sunt et magni;//sed ámplior est medicína tua. Potúimus putáre Verbum tuum remótum esse a//coniunctióne hóminis et desperáre de nobis, nisi caro fíeret et habitáret in nobis.//Contérritus peccátis meis et mole misériæ meæ agitáveram in corde//meditatúsque fúeram fugam in solitúdinem, sed prohibuísti me et confortásti me,//dicens://*Ideo Christus pro ómnibus mórtuus est, ut qui vivunt iam non sibi vivant,//*sed ei qui pro ipsis mórtuus est.///Ecce, Dómine, iacto in te curam meam, ut vivam, et//*considerábo mirabília//*de lege tua.//Tu scis imperítiam meam et infirmitátem meam: doce me, et sana//me. Ille tuus Unicus, in//*quo sunt omnes thesáuri sapiéntiæ et sciéntiæ//*abscónditi,//redémit me sánguine suo.//*Non calumniéntur mihi supérbi,//quóniam//cógito prétium meum et mandúco et bibo et érogo et pauper cúpio saturári ex eo//inter illos qui edunt et saturántur: et//*laudant Dóminum qui requírunt eum.
RESPONSORIUM
(2 Cor 5, 14. 15 b; Rom 6, 10)
℟.//Cáritas Christi urget nos, æstimántes hoc quóniam pro ómnibus mórtuus//est Christus;
*//Ut et qui vivunt iam non sibi vivant, sed ei qui pro ipsis mórtuus//est et resurréxit.
℣.//Quod enim mórtuus est, peccáto mórtuus est semel; quod autem vivit, vivit//Deo.
*//Ut et qui vivunt iam non sibi vivant, sed ei qui pro ipsis mórtuus est et//resurréxit.
Oratio
Propitiáre, Dómine, fámulis tuis et cleménter grátiæ tuæ super eos dona//multíplica, ut, spe, fide et caritáte fervéntes, semper in mandátis tuis vígili//custódia persevérent. Per Dóminum.
SABBATO HEBDOMADÆ XVI
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
6, 1 — 7, 1
Tribulationes Pauli et exhortatio ad sanctitatem
Fratres://[6,1]//Adiuvántes et exhortámur, ne in vácuum grátiam Dei recipiátis//[2]//— ait enim://«//*Témpore accépto exaudívi te//*et in die salútis adiúvi te//».///Ecce nunc tempus acceptábile, ecce nunc dies salútis —//[3]//némini dantes//ullam offensiónem, ut non vituperétur ministérium,//[4]//sed in ómnibus exhibéntes//nosmetípsos sicut Dei minístros in multa patiéntia, in tribulatiónibus, in//necessitátibus, in angústiis,//[5]//in plagis, in carcéribus, in seditiónibus, in labóribus,//in vigíliis, in ieiúniis,//[6]//in castitáte, in sciéntia, in longanimitáte, in suavitáte, in//Spíritu Sancto, in caritáte non ficta,//[7]//in verbo veritátis, in virtúte Dei; per arma//iustítiæ a dextris et sinístris,//[8]//per glóriam et ignobilitátem, per infámiam et//bonam famam; ut seductóres et veráces,//[9]//sicut qui ignóti et cógniti, quasi//moriéntes, et ecce vívimus, ut castigáti et non mortificáti,//[10]//quasi tristes, semper//autem gaudéntes, sicut egéntes, multos autem locupletántes, tamquam nihil//habéntes et ómnia possidéntes.///[11]//Os nostrum patet ad vos, o Corínthii, cor nostrum dilatátum est.//[12]//Non//angustiámini in nobis, sed angustiámini in viscéribus vestris;//[13]//eándem autem//habéntes remuneratiónem, tamquam fíliis dico, dilatámini et vos.///[14]//Nolíte iugum dúcere cum infidélibus! Quæ enim participátio iustítiæ cum//iniquitáte? Aut quæ socíetas luci ad ténebras?//[15]//Quæ autem convéntio Christi//cum Béliar, aut quæ pars fidéli cum infidéli?//[16]//Qui autem consénsus templo Dei//cum idólis? Vos enim estis templum Dei vivi; sicut dicit Deus://«//*Inhabitábo in illis et inambulábo//*et ero illórum Deus, et ipsi erunt mihi pópulus.//[17]//Propter quod//*exíte de médio eórum//*et separámini, dicit Dóminus,//*et immúndum ne tetigéritis;//*et ego recípiam vos//[18]//et//*ero//vobis//*in Patrem,//et vos éritis//*mihi in fílios//et fílias,//*dicit Dóminus omnípotens//».///[7,1]//Has ígitur habéntes promissiónes, caríssimi, mundémus nos ab omni//inquinaménto carnis et spíritus, perficiéntes sanctificatiónem in timóre Dei.
RESPONSORIUM
(2 Cor 6, 14 b. 16; 1 Cor 3, 16)
℟.//Quæ participátio iustítiæ cum iniquitáte? qui consénsus templo Dei cum//idólis?
*//Vos enim estis templum Dei vivi.
℣.//Nescítis quia templum Dei estis, et Spíritus Dei hábitat in vobis?
*//Vos//enim estis templum Dei vivi.
LECTIO ALTERA
Ex Homilíis sancti Ioánnis Chrysóstomi epíscopi in Epístolam secúndam ad//Corínthios
(Hom. 13, 1-2: PG 61, 491-492)
Cor nostrum dilatatum est
*Cor nostrum dilatátum est.//Quemádmodum enim id, quod calórem affert,//dilatáre solet, ita étiam caritátis munus est dilatáre: cálida quippe ac fervens est//virtus. Hæc os quoque Pauli aperiébat et cor dilatábat. «Neque enim ore tantum//amo, inquit; verum étiam cor ipsum in amóre cónsonat: ídeo cum fidúcia loquor,//toto ore ac tota mente». Non enim Pauli corde quidquam látius erat, quod pios//omnes, perínde atque amásius quíspiam, ádeo arcto amóre complectebátur, non//sese scindénte ipsíus amicítia et imbecillitátem contrahénte, sed íntegra in//unoquóque manénte. Et quid mirum talem ipsíus in pios viros ánimum fuísse,//cum étiam in infidélibus cor ipsíus univérsum terrárum orbem amplecterétur?///Ideo non dixit: «Amo vos», sed, quod maiórem émphasim habet://*Os nostrum//*patet, cor nostrum dilatátum est//; omnes intus habémus, ac ne id quidem//utcúmque, sed cum ingénti amplitúdine. Nam qui amátur, in íntimo amántis//corde sine ullo metu obámbulat; idcírco ait://*Non angustiámini in nobis,//*angustiámini autem in viscéribus vestris.//Obiurgatiónem vide non parva//indulgéntia temperátam: id quod magnópere amántium est. Non dixit: «Vos me//non amátis», sed: «Non pari modo»; neque enim vult aspérius eos insectári.///Ac passim cérnere est quómodo incredíbili quodam fidélium amóre flagret,//si quis ex síngulis epístolis testimónia séligat. Ad Romános enim scribens ait://*Cúpio vidére vos;//et://*Sæpe propósui veníre ad vos;//et://*Si quo modo tandem//*aliquándo prósperum iter hábeam ad vos.//Ad Gálatas autem hæc dicit://*Filíoli//*mei, quos íterum partúrio;//ad Ephésios rursus://*Huius rei grátia flecto génua mea//*pro vobis;//ad Thessalonicénses autem://*Quæ enim est spes mea aut gáudium aut//*glóriæ coróna? annon vos?//Quia se et in corde et in vínculis eos circumférre//dicébat.///Porro cum ad Colossénses scribit://*Cúpio,//inquit,//*vidére vos quantum//*certámen hábeam pro vobis, et quicúmque fáciem meam non vidérunt in carne,//*ut consolatiónem hábeant corda vestra;//et ad Thessalonicénses://*Quemádmodum//*si nutrix fóveat fílios suos, ita desiderántes vos, cupiebámus vobis dare non//*solum Evangélium, sed étiam ánimas nostras. Non angustiámini in nobis,//inquit.//Nec vero se dumtáxat eos amáre ait, sed ab ipsis étiam amári, quo nimírum hinc//quoque eórum ánimos allíciat. Atque de his quidem hoc testíficans, ait://*Titus//*venit, réferens nobis vestrum desidérium, vestrum fletum, vestram æmulatiónem.
RESPONSORIUM
(1 Cor 13, 4. 6; Prov 10, 12)
℟.//Cáritas pátiens est, benígna est, non æmulátur, non agit supérbe;
*//Non//gaudet super iniquitátem, congáudet autem veritáti.
℣.//Odium súscitat rixas et univérsa delícta óperit cáritas.
*//Non gaudet super//iniquitátem, congáudet autem veritáti.
Oratio
Propitiáre, Dómine, fámulis tuis et cleménter grátiæ tuæ super eos dona//multíplica, ut, spe, fide et caritáte fervéntes, semper in mandátis tuis vígili//custódia persevérent. Per Dóminum.
DOMINICA
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
7, 2-16
Consolationem accipit Apostolus de pænitentia Corinthiorum
Fratres://[2]//Cápite nos! Néminem lǽsimus, néminem corrúpimus, néminem//circumvénimus.//[3]//Non ad condemnatiónem dico; prædíxi enim quod in córdibus//nostris estis ad commoriéndum et ad convivéndum.//[4]//Multa mihi fidúcia est apud//vos, multa mihi gloriátio pro vobis; replétus sum consolatióne, superabúndo//gáudio in omni tribulatióne nostra.//[5]//Nam et cum venissémus Macedóniam,//nullam réquiem hábuit caro nostra, sed omnem tribulatiónem passi: foris pugnæ,//intus timóres.///[6]//Sed qui consolátur húmiles, consolátus est nos Deus in advéntu Titi;//[7]//non//solum autem in advéntu eius sed étiam in solácio, quo consolátus est in vobis,//réferens nobis vestrum desidérium, vestrum fletum, vestram æmulatiónem pro//me, ita ut magis gaudérem.///[8]//Quóniam etsi contristávi vos in epístula, non me pǽnitet; etsi pænitéret//— vídeo quod epístula illa, etsi ad horam, vos contristávit —//[9]//nunc gáudeo, non//quia contristáti estis, sed quia contristáti estis ad pæniténtiam; contristáti enim//estis secúndum Deum, ut in nullo detriméntum patiámini ex nobis.//[10]//Quæ enim//secúndum Deum tristítia, pæniténtiam in salútem stábilem operátur; sǽculi//autem tristítia mortem operátur.//[11]//Ecce enim hoc ipsum secúndum Deum//contristári: quantam in vobis operátum est sollicitúdinem, sed defensiónem, sed//indignatiónem, sed timórem, sed desidérium, sed æmulatiónem, sed vindíctam!//In ómnibus exhibuístis vos incontaminátos esse negótio.//[12]//Igitur etsi scripsi//vobis, non propter eum, qui fecit iniúriam, nec propter eum, qui passus est, sed//ad manifestándam sollicitúdinem vestram, quam pro nobis habétis, ad vos coram//Deo.//[13]//Ideo consoláti sumus.///In consolatióne autem nostra abundántius magis gavísi sumus super gáudium//Titi, quia reféctus est spíritus eius ab ómnibus vobis;//[14]//et si quid apud illum de//vobis gloriátus sum, non sum confúsus, sed sicut ómnia vobis in veritáte locúti//sumus, ita et gloriátio nostra, quæ fuit ad Titum, véritas facta est.//[15]//Et víscera//eius abundántius in vos sunt, reminiscéntis ómnium vestrum obœdiéntiam,//quómodo cum timóre et tremóre excepístis eum.//[16]//Gáudeo quod in ómnibus//confído in vobis.
RESPONSORIUM
(Cf. 2 Cor 7, 10. 9 b)
℟.//Quæ secúndum Deum tristítia est, pæniténtiam in salútem stábilem//operátur;
*//Sǽculi autem tristítia mortem operátur.
℣.//Contristáti sumus secúndum Deum, ut in nullo detriméntum patiámur.
*//Sǽculi autem tristítia mortem operátur.
LECTIO ALTERA
Ex Homilíis sancti Ioánnis Chrysóstomi epíscopi in Epístolam secúndam ad//Corínthios
(Hom. 14, 1-2: PG 61, 497-499)
Superabundo gaudio in omni tribulatione
Rursum Paulus de caritáte sermónem movet, increpatiónis asperitátem//réprimens. Postquam enim eos coárguit, atque hoc nómine obiurgávit, quod//amáti non perínde redamárent, sed ab ipsíus amóre sese abrumpéntes, áliis//pestíferis homínibus sese adiúngerent, rursus obiurgatiónis acerbitátem lenit//dicens://*Cápite nos,//hoc est: «Amáte nos». Benefícium poscit mínime grave, et//quod maióri iis qui dant, quam qui accípiunt, utilitáti sit. Nec dixit «Amáte», sed,//quod miseratiónem redolébat://*Cápite.///Quisnam nos, inquit, a vestris méntibus abégit? quis eiécit? quid causæ est,//quámobrem in vobis coarctémur? Quóniam enim supra dixit://*Angustiámini in//*viscéribus vestris,//hoc loco id apértius declárat dicens://*Cápite nos,//atque hac//rursus ratióne ipsos ad se pértrahit. Neque enim quidquam est, quod perínde ad//amándum allíciat, ut cum is qui amátur intéllegit eum, qui amat, dilectiónem//suam summópere expétere.///*Prædíxi enim,//inquit,//*quod in córdibus nostris estis ad commoriéndum et//*convivéndum.//Máxima vis amóris hæc est, cum, étiam contémptus, una cum//ipsis et mori et vívere vult. Neque enim utcúmque estis in córdibus nostris, sed//ita ut dixi. Fíeri enim potest, ut et amet quis et perícula fúgiat; at nos non ita.///*Replétus////*sum////*consolatióne.//Qua consolatióne? A vobis vidélicet manánte://quia ad meliórem frugem revérsi, per ópera me consoláti estis. Amántis enim//hoc est, tum de eo, quod non amétur, expostuláre, tum metúere ne modum in//accusándo excédens, mærórem áfferat. Ideo dicit://*Replétus sum consolatióne,//*superabúndo gáudio.///Quasi dicat: «Magno contra vos mæróre afféctus sum; verum abúnde mihi//satis fecístis, ac solácium attulístis: neque enim mihi solum mæróris causam//ademístis, sed étiam uberióre lætítia me perfudístis».///Deínde ipsíus magnitúdinem declárans, non hinc solum hoc osténdit, quod//díxerit://*Superabúndo gáudio,//sed ex eo étiam, quod subdit://*In omni tribulatióne//*nostra.//Tanta, inquit, erat ea volúptas, quæ mihi a vobis alláta est, ut ne tanta//quidem afflictióne obscurári potúerit, sed magnitúdinis suæ exuberántia//moléstias omnes, quæ nos inváserant, frégerit, nec eárum sensu nos áffici//permíserit.
RESPONSORIUM
(2 Cor 12, 12. 15)
℟.//Signa apóstoli facta sunt super vos
*//In omni patiéntia, signis quoque et//prodígiis et virtútibus.
℣.//Ego libentíssime impéndam et superimpéndar ipse pro animábus vestris.
*//In omni patiéntia, signis quoque et prodígiis et virtútibus.
Oratio
Protéctor in te sperántium, Deus, sine quo nihil est válidum, nihil sanctum,//multíplica super nos misericórdiam tuam, ut, te rectóre, te duce, sic bonis//transeúntibus nunc utámur, ut iam possímus inhærére mansúris. Per Dóminum.
FERIA II HEBDOMADÆ XVII
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
8, 1-24
Rogat Paulus collectam pro Ierusalem
[1]//Notam fácimus vobis, fratres, grátiam Dei, quæ data est in ecclésiis//Macedóniæ,//[2]//quod in multo experiménto tribulatiónis abundántia gáudii ipsórum//et altíssima paupértas eórum abundávit in divítias simplicitátis eórum;//[3]//quia//secúndum virtútem, testimónium reddo, et supra virtútem voluntárii fuérunt//[4]//cum multa exhortatióne obsecrántes nos grátiam et communicatiónem//ministérii, quod fit in sanctos.//[5]//Et non sicut sperávimus, sed semetípsos dedérunt//primum Dómino, deínde nobis per voluntátem Dei,//[6]//ita ut rogarémus Titum, ut,//quemádmodum cœpit, ita et perfíciat in vos étiam grátiam istam.///[7]//Sed sicut in ómnibus abundátis, fide et sermóne et sciéntia et omni//sollicitúdine et caritáte ex nobis in vobis, ut et in hac grátia abundétis.//[8]//Non//quasi ímperans dico, sed per aliórum sollicitúdinem étiam vestræ caritátis//ingénitum bonum cómprobans;//[9]//scitis enim grátiam Dómini nostri Iesu Christi,//quóniam propter vos egénus factus est, cum esset dives, ut illíus inópia vos//dívites essétis.//[10]//Et consílium in hoc do. Hoc enim vobis útile est, qui non solum//fácere sed et velle cœpístis ab anno prióre;//[11]//nunc vero et facto perfícite, ut,//quemádmodum promptus est ánimus velle, ita sit et perfícere ex eo, quod//habétis.//[12]//Si enim volúntas prompta est, secúndum id quod habet, accépta est,//non secúndum quod non habet.//[13]//Non enim, ut áliis sit remíssio, vobis autem//tribulátio; sed ex æqualitáte//[14]//in præsénti témpore vestra abundántia illórum//inópiam súppleat, ut et illórum abundántia vestram inópiam súppleat, ut fiat//æquálitas, sicut scriptum est://[15]//«//*Qui multum, non abundávit; et, qui módicum,//*non minorávit//».///[16]//Grátias autem Deo, qui dedit eándem sollicitúdinem, pro vobis in corde Titi,//[17]//quóniam exhortatiónem quidem suscépit, sed, cum sollicítior esset, sua//voluntáte proféctus est ad vos.//[18]//Mísimus étiam cum illo fratrem, cuius laus est in//evangélio per omnes ecclésias//[19]//— non solum autem sed et ordinátus ab ecclésiis//comes noster cum hac grátia, quæ ministrátur a nobis ad Dómini glóriam et//destinátam voluntátem nostram —//[20]//devitántes hoc, ne quis nos vitúperet in hac//plenitúdine, quæ ministrátur a nobis;//[21]//*providémus//enim//*bona//non solum//*coram//*Dómino//sed//*étiam//coram//*homínibus//.//[22]//Mísimus autem cum illis et fratrem//nostrum, quem probávimus in multis sæpe sollícitum esse, nunc autem multo//sollicitiórem, confidéntia multa in vos.///[23]//Sive pro Tito, est sócius meus et in vos adiútor; sive fratres nostri, apóstoli//ecclesiárum, glória Christi.//[24]//Ostensiónem ergo, quæ est caritátis vestræ et nostræ//gloriatiónis pro vobis, in illos osténdite in fáciem ecclesiárum.
RESPONSORIUM
( 2 Cor 8, 9; Phil 2, 7 a)
℟.//Scitis grátiam Dómini nostri Iesu Christi, quóniam propter vos egénus//factus est, cum esset dives,
*//Ut illíus inópia vos dívites essétis.
℣.//Semetípsum exinanívit, formam servi accípiens.
*//Ut illíus inópia vos//dívites essétis.
LECTIO ALTERA
Ex Sermónibus sancti Cæsárii Arelaténsis epíscopi
(Sermo 25, 1: CCL 103, 111-112)
De misericordia divina et humana
*Beáti misericórdes, quóniam ipsi misericórdiam consequéntur.//Dulce est//nomen misericórdiæ, fratres caríssimi; et si nomen, quanto magis res ipsa? Et//cum eam omnes hómines habére velint, quod peius est, non toti sic agunt ut eam//accípere mereántur; cum omnes misericórdiam velint accípere, pauci sunt qui//velint misericórdiam dare.///O homo, qua fronte vis pétere, quod dissímulas dare? Debet ergo in hoc//mundo misericórdiam dare, qui illam optat in cælo recípere. Et ídeo, fratres//caríssimi, quia omnes misericórdiam vólumus, faciámus nobis illam patrónam in//hoc sǽculo, ut nos ipsa líberet in futúro. Est enim in cælo misericórdia, ad quam//per terrénas misericórdias pervenítur. Sic enim Scriptúra dicit://*Dómine, in cælo//*misericórdia tua.///Est ergo et terréna et cæléstis misericórdia, humána scílicet et divína. Qualis//est misericórdia humána? Ipsa útique, ut respícias misérias páuperum. Qualis//vero est misericórdia divína? Illa sine dúbio, quæ tríbuit indulgéntiam//peccatórum. Quicquid enim misericórdia humána largítur in via, misericórdia//divína reddit in pátria. Deus enim in hoc mundo in ómnibus paupéribus et alget//et ésurit, sicut ipse dixit://*Quámdiu fecístis uni ex mínimis istis, mihi fecístis.//Deus ergo qui de cælo dignátur dare, vult in terra recípere.///Quales sumus nos, qui, quando donat Deus, vólumus accípere; quando petit,//nólumus dare? Quando enim pauper ésurit, Christus índiget, sicut ipse dixit://*Esurívi, et non dedístis mihi manducáre.//Noli ergo despícere misériam//páuperum, si vis secúrus speráre indulgéntiam peccatórum. Esurit modo//Christus, fratres, in ómnibus paupéribus ipse et esuríre et sitíre dignátur; et quod//in terra áccipit, in cælo reddit.///Rogo vos, fratres, quid vultis aut quid quǽritis, quando ad ecclésiam venítis?//quid útique nisi misericórdiam? Date ergo terrénam, et accipiétis cæléstem. Petit//a te pauper, et tu petis a Deo: ille buccéllam, tu vitam ætérnam. Da mendíco,//quod accípere mereáris a Christo; audi ipsum dicéntem://*Date, et dábitur vobis.//Néscio qua fronte velis accípere, quod non vis dare. Et ídeo quando ad ecclésiam//venítis, secúndum vires vestras qualescúmque eleemósynas paupéribus exhibéte.
RESPONSORIUM
(Lc 6, 36. 37 c-38 a; Mt 5, 7)
℟.//Estóte misericórdes, sicut et Pater vester miséricors est;
*//Dimíttite et//dimittémini; date et dábitur vobis.
℣.//Beáti misericórdes, quia ipsi misericórdiam consequéntur.
*//Dimíttite et//dimittémini; date et dábitur vobis.
Oratio
Protéctor in te sperántium, Deus, sine quo nihil est válidum, nihil sanctum,//multíplica super nos misericórdiam tuam, ut, te rectóre, te duce, sic bonis//transeúntibus nunc utámur, ut iam possímus inhærére mansúris. Per Dóminum.
FERIA III HEBDOMADÆ XVII
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
9, 1-15
Fructus spiritales collectæ
Fratres://[1]//De ministério, quod fit in sanctos, supérfluum est mihi scríbere//vobis;//[2]//scio enim promptum ánimum vestrum, pro quo de vobis glórior apud//Macédonas, quóniam Acháia paráta est ab anno prætérito, et vestra æmulátio//provocávit plúrimos.//[3]//Misi autem fratres, ut ne, quod gloriámur de vobis,//evacuétur in hac parte, ut, quemádmodum dixi, paráti sitis,//[4]//ne, cum vénerint//mecum Macédones et invénerint vos imparátos, erubescámus nos, ut non dicam//vos, in hac substántia.//[5]//Necessárium ergo existimávi rogáre fratres, ut//prævéniant ad vos et prǽparent repromíssam benedictiónem vestram, ut hæc sit//paráta sic quasi benedictiónem, non quasi avarítiam.///[6]//Hoc autem: qui parce séminat, parce et metet; et qui séminat in//benedictiónibus, in benedictiónibus et metet.//[7]//Unusquísque prout destinávit//corde suo, non ex tristítia aut ex necessitáte,//*hílarem//enim//*datórem//díligit//*Deus//.//[8]//Potens est autem Deus omnem grátiam abundáre fácere in vobis, ut, in ómnibus//semper omnem sufficiéntiam habéntes, abundétis in omne opus bonum,//[9]//sicut//scriptum est://«//*Dispérsit, dedit paupéribus,//*iustítia eius manet in ætérnum//».///[10]//Qui autem adminístrat semen seminánti, et panem ad manducándum//præstábit et multiplicábit semen vestrum et augébit increménta frugum iustítiæ//vestræ.//[11]//In ómnibus locupletáti in omnem simplicitátem, quæ operátur per nos//gratiárum actiónem Deo//[12]//— quóniam ministérium huius offícii non solum//supplet ea, quæ desunt sanctis, sed étiam abúndat per multas gratiárum actiónes//Deo —//[13]//per probatiónem ministérii huius glorificántes Deum in obœdiéntia//confessiónis vestræ in evangélium Christi et simplicitáte communiónis in illos et//in omnes,//[14]//et ipsórum obsecratióne pro vobis desiderántium vos propter//eminéntem grátiam Dei in vobis.//[15]//Grátias Deo super inenarrábili dono eius.
RESPONSORIUM
(Lc 6, 38; 2 Cor 9, 7 a)
℟.//Date et dábitur vobis; mensúram bonam, confértam, coagitátam,//supereffluéntem dabunt in sinum vestrum.
*//Eádem mensúra, qua mensi fuéritis,//remetiétur vobis.
℣.//Unusquísque donet prout destinávit in corde suo, non ex tristítia aut ex//necessitáte.
*//Eádem mensúra, qua mensi fuéritis, remetiétur vobis.
LECTIO ALTERA
Ex Homilíis sancti Basilíi Magni epíscopi
(Hom. 6 De caritate, 3. 6: PG 31, 266-267. 275)
Seminate vobis ipsis in iustitiam
Imitáre terram, o homo; fructum profer velut illa, ne re inanimáta videáre//detérior. Hæc autem fructus enutrívit, non eis fruitúra, sed tibi inservitúros. Tu//vero quemcúmque beneficiéntiæ fructum ostendísses, collegísses tibi ipsi, cum//bonórum óperum grátia præmiúmque in largitóres revertátur. Dedísti esuriénti, et//tuum fit quod datum est, ac cum additaménto ad te revértitur. Quemádmodum//enim fruméntum, quod in terram cadit, in lucrum cedit proiciénti, ita panis//esuriénti obiéctus, in pósterum multum tibi áfferet emoluménti. Sit ergo tibi//agricultúræ finis inítium cæléstis seméntis://*Semináte//enim, inquit,//*vobis ipsis in//*iustítiam.///Et quidem relictúrus hic es pecúnias vel invítus; contra, partam ob bona//ópera glóriam exportábis ad Dóminum, cum scílicet circúmstans te coram//commúni iúdice pópulus omnis nutritórem et benéficum largitórem te appellábit,//ac nómina ómnia humanitátem benignitatémque significántia tibi tríbuet. Annon//vides eos, qui in theátra, in pancratiástas, in mimos, inque decertántes cum feris//hómines, quorum vel aspéctum quivis detestábitur, pro brevi honóre atque pro//strépitu pópuli et plausu divítias profúndunt?///Tu vero parcus es in súmptibus faciéndis, unde es glóriam tantam//consecutúrus? Comprobábit te Deus, collaudábunt ángeli, quotquot ab orbe//cóndito hómines fuére, beátum te prædicábunt; glóriam ætérnam, corónam//iustítiæ, regnum cælórum pro prǽmio rerum corruptibílium recte dispensatárum//receptúrus es. Quorum nihil tibi curæ est, ea quæ in spe repósita sunt bona ob//præséntium stúdium contemnénti. Age ígitur, divítias várie dispénsa, liberális//esto et spléndidus in súmptibus in egénos impendéndis. Dicátur étiam de te://*Dispérsit, dedit paupéribus; iustítia eius manet in sǽculum.///Quantam oportébat habére te benéfico largitóri grátiam, quam hílarem te//esse, quam lætum ob eum qui tibi defértur honórem, vidélicet quod non//pertúrbes fores aliénas, sed álii tuas óccupent? Nunc vero morósus es vixque ad//te accéssus patet; qui declínes occúrsus, ne forte vel módicum quid e mánibus//dimíttere cogáris. Unam nosti vocem: «Non hábeo nec dabo, nam pauper sum».//Revéra pauper es et omnis boni inops: pauper dilectiónis, pauper humanitátis,//pauper fídei in Deum, pauper spei ætérnæ.
RESPONSORIUM
(Cf. Is 58, 7-8)
℟.//Frange esuriénti panem tuum et egénos, vagos induc in domum;
*//Tunc//erúmpet quasi auróra lumen tuum et anteíbit fáciem tuam iustítia tua.
℣.//Cum víderis nudum, óperi eum et carnem tuam ne despéxeris.
*//Tunc//erúmpet quasi auróra lumen tuum et anteíbit fáciem tuam iustítia tua.
Oratio
Protéctor in te sperántium, Deus, sine quo nihil est válidum, nihil sanctum,//multíplica super nos misericórdiam tuam, ut, te rectóre, te duce, sic bonis//transeúntibus nunc utámur, ut iam possímus inhærére mansúris. Per Dóminum.
FERIA IV HEBDOMADÆ XVII
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
10, 1 — 11, 6
Apologia Apostoli
Fratres://[10,1]//Ipse ego Paulus óbsecro vos per mansuetúdinem et modéstiam//Christi, qui in fácie quidem húmilis inter vos, absens autem confído in vobis;//[2]//rogo autem, ne præsens áudeam per eam confidéntiam, quæ exístimo audére in//quosdam, qui arbitrántur nos tamquam secúndum carnem ambulémus.//[3]//In carne//enim ambulántes, non secúndum carnem militámus//[4]//— nam arma milítiæ nostræ//non carnália sed poténtia Deo ad destructiónem munitiónum — consília//destruéntes//[5]//et omnem altitúdinem extolléntem se advérsus sciéntiam Dei, et in//captivitátem redigéntes omnem intelléctum in obséquium Christi,//[6]//et in promptu//habéntes ulcísci omnem inobœdiéntiam, cum impléta fúerit vestra obœdiéntia.///[7]//Quæ secúndum fáciem sunt, vidéte. Si quis confídit sibi Christi se esse, hoc//cógitet íterum apud se, quia sicut ipse Christi est, ita et nos.//[8]//Nam et si ámplius//áliquid gloriátus fúero de potestáte nostra, quam dedit Dóminus in ædificatiónem//et non in destructiónem vestram, non erubéscam,//[9]//ut non exístimer tamquam//terrére vos per epístulas;//[10]//quóniam quidem «Epístulæ — ínquiunt — graves sunt//et fortes, præséntia autem córporis infírma et sermo contemptíbilis».//[11]//Hoc//cógitet, qui eiúsmodi est, quia quales sumus verbo per epístulas abséntes, tales et//præséntes in facto.///[12]//Non enim audémus insérere aut comparáre nos quibúsdam, qui seípsos//comméndant; sed ipsi se in semetípsis metiéntes, et comparántes semetípsos sibi,//non intéllegunt.//[13]//Nos autem non ultra mensúram gloriábimur, sed secúndum//mensúram régulæ, quam impertítus est nobis Deus, mensúram pertingéndi usque//ad vos.//[14]//Non enim quasi non pertingéntes ad vos superexténdimus nosmetípsos,//usque ad vos enim pervénimus in evangélio Christi;//[15]//non ultra mensúram//gloriántes in aliénis labóribus, spem autem habéntes, crescénte fide vestra, in//vobis magnificári secúndum régulam nostram in abundántiam,//[16]//ad//evangelizándum in iis, quæ ultra vos sunt, et non in aliéna régula gloriári in his,//quæ præparáta sunt.///[17]//*Qui//autem//*gloriátur, in Dómino gloriétur;////[18]//non enim qui seípsum//comméndat, ille probátus est, sed quem Dóminus comméndat.///[11,1]//Utinam sustinerétis módicum quid insipiéntiæ meæ; sed et supportáte me!//[2]//Æmulor enim vos Dei æmulatióne; despóndi enim vos uni viro vírginem castam//exhibére Christo.//[3]//Tímeo autem, ne, sicut serpens Evam sedúxit astútia sua, ita//corrumpántur sensus vestri a simplicitáte et castitáte, quæ est in Christum.//[4]//Nam//si is qui venit, álium Christum prǽdicat, quem non prædicávimus, aut álium//Spíritum accípitis, quem non accepístis, aut áliud evangélium, quod non//recepístis, recte paterémini.//[5]//Exístimo enim nihil me minus fecísse magnis//apóstolis;//[6]//nam etsi imperítus sermóne, sed non sciéntia, in omni autem//manifestántes in ómnibus ad vos.
RESPONSORIUM
(2 Cor 10, 3-4 a; Eph 6, 16 a. 17 b)
℟.//In carne ambulántes, non secúndum carnem militámus.
*//Nam arma//milítiæ nostræ non carnália sunt.
℣.//Suméntes scutum fídei et gládium Spíritus, quod est verbum Dei.
*//Nam//arma milítiæ nostræ non carnália sunt.
LECTIO ALTERA
Ex Catechésibus sancti Cyrílli Hierosolymitáni epíscopi
(Cat. 18, 23-25: PG 33, 1043-1047)
Ecclesia, seu convocatio plebis Dei
Cathólica enimvéro, seu universális, vocátur Ecclésia, eo quod per totum//orbem ab extrémis terræ fínibus ad extrémos usque fines diffúsa est, et quia//univérse et absque deféctu docet ómnia quæ in hóminum notítiam veníre debent//dógmata, sive de visibílibus et invisibílibus, sive de cæléstibus et terréstribus//rebus; tum étiam eo, quod omne hóminum genus recto cúltui subíciat, príncipes//et privátos, doctos et imperítos; ac dénique, quia generáliter quidem omne//peccatórum genus, quæ per ánimam et corpus perpetrántur, curat et sanat; éadem//vero omne póssidet, quovis nómine significétur, virtútis genus, in factis et verbis,//et spiritálibus cuiúsvis speciéi donis.///Ecclésia vero, seu convocátio, aptíssimo vocábulo appellátur, quod omnes//cónvocet et una cogat, sicut in Levítico ait Dóminus://*Et omnem congregatiónem//*cónvoca ante óstium tabernáculi testimónii.//Notátu porro dignum est hanc//vocem, «cónvoca», tum primum in Scriptúris usurpátam esse in hoc loco, cum//Dóminus Aarónem summum in sacerdótium constítuit. Et in Deuteronómio Deus//ad Móysen dicit://*Cónvoca ad me pópulum, et áudiant verba mea, ut discant//*metúere me.//Ecclésiæ quoque nóminis íterum mentiónem facit, quando de tábulis//ait://*Et in ipsis inscrípta erant ómnia verba, quæ locútus est ad vos Dóminus in//*monte, de médio ignis, in die ecclésiæ,//seu convocatiónis; quasi apértius díceret://«In die qua, vocáti a Dómino, congregáti estis». Psalmísta quoque ait://*Confitébor tibi, Dómine, in ecclésia magna, in pópulo denso laudábo te.///Prius quidem cecínerat Psalmísta://*In ecclésia benedícite Deum Dóminum ex//*fóntibus Israel.//Secúndam ex géntibus ædificávit Servátor, sanctam nostram//christianórum Ecclésiam, de qua dixit Petro://*Et super hanc petram ædificábo//*meam Ecclésiam, et portæ ínferi non prævalébunt advérsus eam.///Reiécta namque una illa, quæ in Iudǽa erat, per totum orbem deínceps//Christi multiplicántur Ecclésiæ, de quibus dictum est in Psalmis://*Cantáte//*Dómino cánticum novum, laus eius in ecclésia sanctórum.//Queis consentánea//Prophéta Iudǽis dixit://*Non est mihi volúntas in vobis, dicit Dóminus omnípotens,//statímque subdit://*Proptérea ab ortu solis usque ad occásum nomen meum//*glorificátum est in géntibus.//De eádem sancta cathólica Ecclésia scribit ad//Timótheum Paulus://*Ut scias quómodo opórteat in domo Dei versári, quæ est//*Ecclésia Dei vivéntis, colúmna et stabiliméntum veritátis.
RESPONSORIUM
(1 Petr 2, 9-10 a)
℟.//Vos genus eléctum, gens sancta, pópulus in acquisitiónem,
*//Ut virtútes//annuntiétis eius, qui de ténebris vos vocávit in admirábile lumen suum.
℣.//Aliquándo non pópulus, nunc autem pópulus Dei.
*//Ut virtútes annuntiétis//eius, qui de ténebris vos vocávit in admirábile lumen suum.
Oratio
Protéctor in te sperántium, Deus, sine quo nihil est válidum, nihil sanctum,//multíplica super nos misericórdiam tuam, ut, te rectóre, te duce, sic bonis//transeúntibus nunc utámur, ut iam possímus inhærére mansúris. Per Dóminum.
FERIA V HEBDOMADÆ XVII
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
11, 7-29
Contra pseudoapostolos
Fratres://[7]//Numquid peccátum feci meípsum humílians, ut vos exaltémini,//quóniam gratis evangélium Dei evangelizávi vobis?//[8]//Alias ecclésias exspoliávi//accípiens stipéndium ad ministérium vestrum//[9]//et, cum essem apud vos et//egérem, nulli onerósus fui; nam, quod mihi déerat, supplevérunt fratres, qui//venérunt a Macedónia; et in ómnibus sine ónere me vobis servávi et servábo.//[10]//Est véritas Christi in me, quóniam hæc glória non infringétur in me in//regiónibus Acháiæ.///[11]//Quare? Quia non díligo vos? Deus scit!//[12]//Quod autem fácio et fáciam, ut//ámputem occasiónem eórum, qui volunt occasiónem, ut in quo gloriántur,//inveniántur sicut et nos.//[13]//Nam eiúsmodi pseudoapóstoli, operárii súbdoli,//transfigurántes se in apóstolos Christi.//[14]//Et non mirum, ipse enim Sátanas//transfigúrat se in ángelum lucis;//[15]//non est ergo magnum, si et minístri eius//transfiguréntur velut minístri iustítiæ, quorum finis erit secúndum ópera//ipsórum.///[16]//Iterum dico, ne quis me putet insipiéntem esse; alióquin velut insipiéntem//accípite me, ut et ego módicum quid glórier.//[17]//Quod loquor, non loquor//secúndum Dóminum, sed quasi in insipiéntia in hac substántia gloriatiónis.//[18]//Quóniam multi gloriántur secúndum carnem, et ego gloriábor.//[19]//Libénter enim//suffértis insipiéntes, cum sitis ipsi sapiéntes;//[20]//sustinétis enim, si quis vos in//servitútem rédigit, si quis dévorat, si quis áccipit, si quis extóllitur, si quis in//fáciem vos cædit.///[21]//Secúndum ignobilitátem dico, quasi nos infírmi fuérimus; in quo quis audet,//in insipiéntia dico, áudeo et ego.//[22]//Hebrǽi sunt? Et ego. Israelítæ sunt? Et ego.//Semen Abrahæ sunt? Et ego.//[23]//Minístri Christi sunt? Minus sápiens dico, plus//ego: in labóribus plúrimis, in carcéribus abundántius, in plagis supra modum, in//mórtibus frequénter;//[24]//a Iudǽis quínquies quadragénas una minus accépi,//[25]//ter//virgis cæsus sum, semel lapidátus sum, ter naufrágium feci, nocte et die in//profúndo maris fui;//[26]//in itinéribus sæpe, perículis flúminum, perículis latrónum,//perículis ex génere, perículis ex géntibus, perículis in civitáte, perículis in//solitúdine, perículis in mari, perículis in falsis frátribus,//[27]//in labóre et ærúmna, in//vigíliis sæpe, in fame et siti, in ieiúniis frequénter, in frígore et nuditáte;//[28]//præter//illa, quæ extrínsecus sunt, instántia mea cotidiána, sollicitúdo ómnium//ecclesiárum.//[29]//Quis infirmátur, et non infírmor? Quis scandalizátur, et ego non//uror?
RESPONSORIUM
(Gal 1, 11 b. 12; 2 Cor 11, 10 a. 7 b)
℟.//Evangélium quod evangelizátum est a me, non est secúndum hóminem;
*//Neque enim ego ab hómine accépi illud, sed per revelatiónem Iesu Christi.
℣.//Est véritas Christi in me, quóniam gratis evangélium Dei evangelizávi//vobis.
*//Neque enim ego ab hómine accépi illud, sed per revelatiónem Iesu//Christi.
LECTIO ALTERA
Ex Catechésibus sancti Cyrílli Hierosolymitáni epíscopi
(Cat. 18, 26-29: PG 33, 1047-1050)
Ecclesia sponsa Christi
«Cathólica» Ecclésia: hoc enim próprium nomen est huius sanctæ et matris//ómnium nostrum; quæ quidem et sponsa est Dómini nostri Iesu Christi unigéniti//Fílii Dei (scriptum est enim://*Sicut et Christus diléxit Ecclésiam et semetípsum//*trádidit pro ea,//et ómnia quæ consequúntur), et figúram præ se fert atque//imitatiónem//*superióris Ierúsalem, quæ líbera est, et mater ómnium nostrum.//Quæ cum prius stérilis fúerit, nunc est numerósæ prolis parens.///Prióre namque repudiáta, in secúnda, cathólica vidélicet Ecclésia,//*Deus,//uti//Paulus ait,//*pósuit primum apóstolos, secúndo prophétas, tértio doctóres, póstea//*potestátes, tum grátias curatiónum, opitulatiónes, gubernatiónes, génera//*linguárum,//et omnem cuiúslibet virtútis spéciem: sapiéntiam dico et//intellegéntiam, temperántiam et iustítiam, misericórdiam et humanitátem,//insuperabilémque in persecutiónibus patiéntiam.///Quæ quidem per arma iustítiæ dextra ac sinístra, per glóriam et ignomíniam,//primum in persecutiónibus et angústiis sanctos mártyres divérsis et multíplici//flore nexis patiéntiæ corónis redimívit; nunc vero in pacis tempóribus, Dei grátia//débitos honóres récipit a régibus, et viris dignitátum sublimitáte conspícuis, et//omni dénique hóminum génere ac spécie. Cumque reges distributárum divérsis//locis géntium, suæ potestátis límites hábeant; sola est sancta cathólica Ecclésia,//quæ per orbem totum indetermináta gaudet potestáte.//*Pósuit//enim Deus, ut//scriptum est,//*términum eius pacem.///In hac sancta cathólica Ecclésia cum præcéptis tum móribus præcláris//instrúcti, cælórum regnum habébimus, et hereditáte adipiscémur vitam ætérnam;//propter quam nimírum ómnia sustinémus, ut eam a Dómino consequámur. Non//enim módicis in rebus sistit præfíxus nobis scopus; sed vitæ ætérnæ adéptio, hæc//nostra conténtio est. Proptérea in fídei confessióne docémur, ut post illud://*Et in//*carnis resurrectiónem,//hoc est mortuórum, de qua disputávimus, credámus//*Et in//*vitam ætérnam,//de qua nobis christiánis certámen est.///Igitur vita re ipsa et veritáte Pater est, qui per Fílium ómnibus in Spíritu//Sancto cæléstia dona tamquam ex fonte profúndit, at per eius benignitátem nobis//quoque homínibus ætérnæ vitæ bona veráciter promíssa sunt.
RESPONSORIUM
(Cf. Ps 32 (33), 12)
℟.//Laudábilis pópulus, quem Dóminus exercítuum benedíxit dicens:
*//Opus//mánuum meárum tu es, heréditas mea, Israel.
℣.//Beáta gens, cuius est Dóminus Deus eius, pópulus eléctus in//hereditátem.
*//Opus mánuum meárum tu es, heréditas mea, Israel.
Oratio
Protéctor in te sperántium, Deus, sine quo nihil est válidum, nihil sanctum,//multíplica super nos misericórdiam tuam, ut, te rectóre, te duce, sic bonis//transeúntibus nunc utámur, ut iam possímus inhærére mansúris. Per Dóminum.
FERIA VI HEBDOMADÆ XVII
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
11, 30 — 12, 13
Gloriatur Apostolus in infirmitatibus suis
Fratres://[11,30]//Si gloriári opórtet, quæ infirmitátis meæ sunt, gloriábor.//[31]//Deus et//Pater Dómini Iesu scit, qui est benedíctus in sǽcula, quod non méntior.//[32]//Damásci præpósitus gentis Arétæ regis custodiébat civitátem Damascenórum,//ut me comprehénderet,//[33]//et per fenéstram in sporta dimíssus sum per murum et//effúgi manus eius.///[12,1]//Gloriári opórtet; non éxpedit quidem, véniam autem ad visiónes et//revelatiónes Dómini.//[2]//Scio hóminem in Christo ante annos quattuórdecim//— sive in córpore néscio, sive extra corpus néscio, Deus scit — raptum//eiúsmodi usque ad tértium cælum.//[3]//Et scio huiúsmodi hóminem — sive in//córpore sive extra corpus néscio, Deus scit —//[4]//quóniam raptus est in paradísum//et audívit arcána verba, quæ non licet hómini loqui.//[5]//Pro eiúsmodi gloriábor, pro//me autem nihil gloriábor nisi in infirmitátibus meis.//[6]//Nam et si volúero gloriári,//non ero insípiens, veritátem enim dicam; parco autem, ne quis in me exístimet//supra id, quod videt me aut audit ex me,//[7]//et ex magnitúdine revelatiónum.//Propter quod, ne extóllar, datus est mihi stímulus carni, ángelus Sátanæ, ut me//colaphízet, ne extóllar.//[8]//Propter quod ter Dóminum rogávi, ut discéderet a me;//[9]//et//dixit mihi: «Súfficit tibi grátia mea, nam virtus in infirmitáte perfícitur».//Libentíssime ígitur pótius gloriábor in infirmitátibus meis, ut inhábitet in me//virtus Christi.//[10]//Propter quod pláceo mihi in infirmitátibus, in contuméliis, in//necessitátibus, in persecutiónibus et in angústiis, pro Christo: cum enim infírmor,//tunc potens sum.///[11]//Factus sum insípiens. Vos me coegístis; ego enim débui a vobis//commendári. Nihil enim minus fui ab his, qui sunt supra modum apóstoli,//tamétsi nihil sum;//[12]//signa tamen apóstoli facta sunt super vos in omni patiéntia,//signis quoque et prodígiis et virtútibus.//[13]//Quid est enim quod minus habuístis præ//céteris ecclésiis, nisi quod ego ipse non gravávi vos? Donáte mihi hanc iniúriam.
RESPONSORIUM
(2 Cor 12, 9 ba; 4, 7)
℟.//Libentíssime gloriábor in infirmitátibus meis, ut inhábitet in me virtus//Christi,
*//Nam virtus in infirmitáte perfícitur.
℣.//Habémus thesáurum istum in vasis fictílibus, ut sublímitas sit virtútis//Dei.
*//Nam virtus in infirmitáte perfícitur.
LECTIO ALTERA
Incipit Epístola sancti Ignátii Antiochéni epíscopi et mártyris ad Polycárpum
(Inscriptio; nn. 1, 1 — 4, 3: Funk 1, 247-249)
Propter Deum omnia sustinere nos oportet, ut et ipse nos sustineat
Ignátius, qui et Theóphorus, Polycárpo, epíscopo Ecclésiæ Smyrnæórum, qui//ipse pótius epíscopum habet Deum Patrem et Dóminum Iesum Christum,//plúrimam salútem.///Piam mentem tuam, velut supra petram immóbilem fundátam, cómprobans,//summis éveho láudibus, quod dignus sim hábitus sancta tua fácie, qua útinam//semper frui possim in Deo. Obsecro te per grátiam, qua indútus es, ut áugeas//cursum tuum omnésque adhortéris, ut salvéntur. Defénde locum tuum in omni//cura carnáli et spiritáli; unitátis curam habe, qua nihil mélius. Omnes perfer, ut et//te perfert Dóminus; omnes tólera in caritáte, sicut et facis. Précibus vaca//perpétuis; póstula sapiéntiam maiórem, quam habes; vígila insómnem spíritum//póssidens. Síngulis lóquere secúndum consuetúdinem Dei; cunctórum//ægrotatiónes porta sicut perféctus athléta. Ubi plus labóris, ibi magnum lucrum.///Bonos discípulos si amáveris, nullam inde meréris grátiam; pótius//pestilentióres in mansuetúdine súbice. Non omne vulnus eódem emplástro//curátur. Impetus febríles superfusiónibus seda.//*Prudens esto sicut serpens in//*ómnibus et simplex semper ut colúmba.//Idcírco corporális es et spiritális, ut quæ//coram te appárent, plácide tractes; invisibília autem petas ut manifesténtur tibi,//ne tibi quidquam desit et omni dono abúndes. Tempus éxpetit te, ut gubernátor//ventos et ut tempestáte iactátus portum, ut cum tuis Deum assequáris. Sis sóbrius//ut Dei athléta; prǽmium propósitum est immortálitas et vita ætérna, de qua et//tibi persuásum est. In ómnibus sum piáculum pro te ego et víncula mea, quæ//osculátus es.///Qui vidéntur fide digni esse et aliéna docent, te non perterrefáciant. Sta//firmus ut incus, quæ percútitur. Magni athlétæ est cædi et víncere. Máxime vero//propter Deum ómnia sustinére nos opórtet, ut et ipse nos sustíneat. Studiósior//fias, quam es. Témpora perpénde. Eum, qui ultra tempus est, exspécta,//intemporálem, invisíbilem, propter nos visíbilem; impalpábilem, impatíbilem,//propter nos patíbilem, qui omni modo propter nos sustínuit.///Víduæ ne neglegántur; post Dóminum tu eárum curátor sis. Nihil sine tua//voluntáte fiat neque tu quidquam sine Deo agas, quod nec facis; esto constans.//Crébrius convéntus fiant; nominátim omnes quære. Servos et ancíllas ne//contémnas; sed nec ipsi supérbiant, verum ad glóriam Dei plus sérviant, ut//potiórem libertátem a Deo consequántur. Neque desíderent commúnibus//súmptibus e servitúte rédimi, ne servi inveniántur cupiditátis.
RESPONSORIUM
(1 Tim 6, 11 b-12 a; 2 Tim 2, 10 a)
℟.//Sectáre iustítiam, pietátem, fidem, caritátem, patiéntiam,//mansuetúdinem;
*//Certa bonum certámen fídei, apprehénde vitam ætérnam.
℣.//Omnia sustíneo propter eléctos, ut et ipsi salútem consequántur.
*//Certa//bonum certámen fídei, apprehénde vitam ætérnam.
Oratio
Protéctor in te sperántium, Deus, sine quo nihil est válidum, nihil sanctum,//multíplica super nos misericórdiam tuam, ut, te rectóre, te duce, sic bonis//transeúntibus nunc utámur, ut iam possímus inhærére mansúris. Per Dóminum.
SABBATO HEBDOMADÆ XVII
Ad Officium lectionis
LECTIO PRIOR
De Epístola secúnda beáti Pauli apóstoli ad Corínthios
12, 14 — 13, 13
Proxima Apostoli visitatio ad Corinthiorum emendationem
Fratres://[12,14]//Ecce tértio hoc parátus sum veníre ad vos et non ero gravis vobis;//non enim quæro, quæ vestra sunt, sed vos, nec enim debent fílii paréntibus//thesaurizáre, sed paréntes fíliis.//[15]//Ego autem libentíssime impéndam et//superimpéndar ipse pro animábus vestris. Si plus vos díligo, minus díligar?///[16]//Esto quidem, ego vos non gravávi; sed cum essem astútus, dolo vos cepi.//[17]//Numquid per áliquem eórum, quod misi ad vos, circumvéni vos?//[18]//Rogávi//Titum et misi cum illo fratrem; numquid Titus vos circumvénit? Nonne eódem//spíritu ambulávimus? Nonne iísdem vestígiis?///[19]//Olim putátis quod excusémus nos apud vos? Coram Deo in Christo//lóquimur; ómnia autem, caríssimi, propter vestram ædificatiónem.//[20]//Tímeo enim,//ne forte, cum vénero, non quales volo, invéniam vos, et ego invéniar a vobis,//qualem non vultis, ne forte contentiónes, æmulatiónes, animositátes,//dissensiónes, detractiónes, susurratiónes, inflatiónes, seditiónes sint;//[21]//ne íterum,//cum vénero, humíliet me Deus apud vos, et lúgeam multos ex his, qui ante//peccavérunt et non egérunt pæniténtiam super immundítia et fornicatióne et//impudicítia, quam gessérunt.///[13,1]//Ecce tértio hoc vénio ad vos://*in ore duórum vel trium téstium stabit omne//*verbum//.//[2]//Prædíxi et prædíco, ut præsens bis et nunc absens his, qui ante//peccavérunt, et céteris ómnibus, quóniam si vénero íterum, non parcam,//[3]//quóniam experiméntum quǽritis eius, qui in me lóquitur, Christi, qui in vos non//infirmátur, sed potens est in vobis.//[4]//Nam etsi crucifíxus est ex infirmitáte, sed//vivit ex virtúte Dei. Nam et nos infírmi sumus in illo, sed vivémus cum eo ex//virtúte Dei in vos.///[5]//Vosmetípsos tentáte, si estis in fide; ipsi vos probáte. An non cognóscitis vos//ipsos quia Iesus Christus in vobis est? Nisi forte réprobi estis.//[6]//Spero autem quod//cognoscétis quia nos non sumus réprobi.//[7]//Orámus autem Deum, ut nihil mali//faciátis, non ut nos probáti pareámus, sed ut vos, quod bonum est, faciátis, nos//autem ut réprobi simus.//[8]//Non enim póssumus áliquid advérsus veritátem, sed pro//veritáte.//[9]//Gaudémus enim, quando nos infírmi sumus, vos autem poténtes estis;//hoc et orámus, vestram consummatiónem.//[10]//Ideo hæc absens scribo, ut non//præsens dúrius agam secúndum potestátem, quam Dóminus dedit mihi in//ædificatiónem et non in destructiónem.///[11]//De cétero, fratres, gaudéte, perfécti estóte, exhortámini ínvicem, idem//sápite, pacem habéte, et Deus dilectiónis et pacis erit vobíscum.//[12]//Salutáte//ínvicem in ósculo sancto. Salútant vos sancti omnes.///[13]//Grátia Dómini Iesu Christi et cáritas Dei et communicátio Sancti Spíritus//cum ómnibus vobis.
RESPONSORIUM
(2 Cor 13, 11; Phil 4, 7)
℟.//Gaudéte, perfécti estóte, pacem habéte
*//Et Deus dilectiónis et pacis erit//vobíscum.
℣.//Pax Dei, quæ exsúperat omnem sensum, custódiet corda vestra in Christo//Iesu.
*//Et Deus dilectiónis et pacis erit vobíscum.
LECTIO ALTERA
De Epístola sancti Ignátii Antiochéni epíscopi et mártyris ad Polycárpum
(Nn. 5, 1 — 8, 1. 3: Funk 1, 249-253)
Omnia ad honorem Dei fiant
Malas artes fuge; magis autem de illis coram pópulo lóquere. Soróribus meis//dícito ut Dóminum ament et marítis conténtæ sint carne ac spíritu. Simíliter et//frátribus meis manda in nómine Iesu Christi, ut díligant cóniuges suas sicut//Dóminus Ecclésiam. Si quis potest in castitáte manére ad honórem carnis//Dómini, in humilitáte máneat. Si gloriétur, périit, et si se maiórem epíscopo//cénseat, intériit. Decet vero, ut sponsi et sponsæ de senténtia epíscopi coniúgium//fáciant, ut núptiæ secúndum Dóminum sint, non secúndum cupiditátem. Omnia//ad honórem Dei fiant.///Epíscopo atténdite, ut et Deus vobis atténdat. Parátus sum ánimam meam//pónere pro iis, qui súbditi sunt epíscopo, presbýteris, diáconis; et útinam mihi//contíngat cum illis partem habére in Deo. Collaboráte vobis mútuo, una certáte,//una cúrrite, compatímini, una dormíte, una exsúrgite, ut Dei administratóres et//familiáres et minístri. Placéte illi, cui militátis, a quo et stipéndia fertis; nemo//vestrum desértor inveniátur. Baptísmus vester máneat velut arma, fides ut gálea,//cáritas ut hasta, patiéntia ut tota armatúra; depósita vestra sint ópera vestra, ut//accépta vestra digne reportétis. Longánimes ígitur estóte alter ad álterum in//mansuetúdine, ut et Deus erga vos. Utinam fruar vobis perpétuo.///Quia vero Ecclésia, quæ est Antiochíæ in Sýria, ut mihi relátum est, pace//frúitur per preces vestras, et ego nunc tranquillióre ánimo sum in securitáte Dei;//si modo per passiónem Deum ássequar, ut in resurrectióne discípulus vester//invéniar. Decet, Polycárpe in Deo beatíssime, concílium cógere Deo//decentíssimum et elígere áliquem, quem valde carum habeátis et ímpigrum, qui//póterit divínus cursor appellári; illúmque eo dignáre honóre, ut in Sýriam//proféctus ímpigram caritátem vestram ad Dei glóriam célebret.///Christiánus sui potestátem non habet, sed Deo vacat. Hoc est opus Dei et//vestrum, quando id perfecéritis. Confído enim grátiæ vos parátos esse ad opus//bonum ad Deum pértinens. Cum scirem véhemens vestrum erga veritátem//stúdium, brevi epístola vos adhortátus sum.///Quóniam ígitur ómnibus Ecclésiis scríbere non pótui, quia repénte a Tróade//Neápolim, iussu ita postulánte, navigávi, tu, qui senténtiæ Dei sis compos,//scribes Ecclésiis versus oriéntem sitis, ut et ipsi idem fáciant, qui possint, pédites//mittant, álii vero epístolas per eos, qui a te mitténtur, ut glorificémini ætérno//ópere, quemádmodum dignus es.///Opto vos semper valére in Deo nostro Iesu Christo, per quem in Dei unitáte//et episcopátu permaneátis. Valéte in Dómino.
RESPONSORIUM
(1 Cor 15, 58; 2 Th 3, 13)
℟.//Stábiles estóte, immóbiles, abundántes in ópere Dómini semper,
*//Sciéntes//quod labor vester non est inánis in Dómino.
℣.//Nolíte defícere benefaciéntes.
*//Sciéntes quod labor vester non est inánis//in Dómino.
Oratio
Protéctor in te sperántium, Deus, sine quo nihil est válidum, nihil sanctum,//multíplica super nos misericórdiam tuam, ut, te rectóre, te duce, sic bonis//transeúntibus nunc utámur, ut iam possímus inhærére mansúris. Per Dóminum.
DOMINICA
Ad Officium lectionis
LECTIO PRIOR
Incipit liber Amos prophétæ
1, 1 — 2, 3
Iudicia Domini in gentes
[1]//Verba Amos, qui fuit in pastóribus de Thécua; quæ vidit super Israel in//diébus Ozíæ regis Iudæ et in diébus Ieróboam fílii Ioas regis Israel, duóbus annis//ante terræmótum.//[2]//Et dixit: «Dóminus de Sion rugit et de Ierúsalem dat vocem//suam; et lugent páscua pastórum, et exsiccátur vertex Carméli».///[3]//Hæc dicit Dóminus: «Super tribus sceléribus Damásci et super quáttuor//verbum non revocábo: eo quod trituráverint in plaustris férreis Gálaad,//[4]//mittam//ignem in domum Hazael, et devorábit ædes Bénadad;//[5]//cónteram vectem//Damásci et dispérdam habitatórem de Biceataven et tenéntem sceptrum de//Betheden; et transferétur pópulus Sýriæ Cir», dicit Dóminus.///[6]//Hæc dicit Dóminus: «Super tribus sceléribus Gazæ et super quáttuor//verbum non revocábo: eo quod transtúlerint captivitátem perféctam, ut tráderent//eam in Edom,//[7]//mittam ignem in murum Gazæ, et devorábit ædes eius;//[8]//dispérdam habitatórem de Azóto et tenéntem sceptrum de Ascalóne; convértam//manum meam super Accaron, et períbunt réliqui Philisthinórum», dicit Dóminus//Deus.///[9]//Hæc dicit Dóminus: «Super tribus sceléribus Tyri et super quáttuor verbum//non revocábo: eo quod tradíderint captivitátem perféctam in Edom et non sint//recordáti fœderis fratrum,//[10]//mittam ignem in murum Tyri, et devorábit ædes//eius».///[11]//Hæc dicit Dóminus: «Super tribus sceléribus Edom et super quáttuor//verbum non revocábo: eo quod persecútus sit in gládio fratrem suum et//violáverit misericórdiam eius et tenúerit ultra furórem suum et indignatiónem//suam serváverit usque in finem,//[12]//mittam ignem in Theman, et devorábit ædes//Bosræ».///[13]//Hæc dicit Dóminus: «Super tribus sceléribus filiórum Ammon et super//quáttuor verbum non revocábo: eo quod dissecúerint prægnántes Gálaad ad//dilatándum términum suum,//[14]//succéndam ignem in muro Rabbæ, et devorábit//ædes eius in ululátu in die belli et in túrbine in die procéllæ;//[15]//et ibit rex eórum in//captivitátem, ipse et príncipes eius simul», dicit Dóminus.///[2,1]//Hæc dicit Dóminus: «Super tribus sceléribus Moab et super quáttuor//verbum non revocábo: eo quod incénderit ossa regis Edom usque ad cínerem,//[2]//mittam ignem in Moab, et devorábit ædes Cárioth, et moriétur in tumúltu Moab,//in clamóre et voce tubæ;//[3]//dispérdam iúdicem de médio eius et omnes príncipes//eius interfíciam cum eo», dicit Dóminus.
RESPONSORIUM
(Ps 9, 8 b. 9; Am 1, 2 a)
℟.//Parávit Dóminus in iudícium thronum suum et ipse iudicábit orbem terræ//in iustítia,
*//Iudicábit pópulos in æquitáte.
℣.//Dóminus de Sion rugit et de Ierúsalem dat vocem suam.
*//Iudicábit//pópulos in æquitáte.
LECTIO ALTERA
Incipit Epístola Bárnabæ nuncupáta
(Cap. 1, 1-8; 2, 1-5: Funk 1, 3-7)
Vitæ spes initium et finis fidei nostræ
Avéte, fílii et fíliæ, in nómine Dómini, qui diléxit nos, in pace.///Quóniam magnæ et dívites sunt iustítiæ, quæ Deus fecit vobis, plus quam de//ulla re ac supra modum gáudeo de spirítibus vestris beátis et præcláris. Sic enim//grátiam doni spiritális ínsitam accepístis. Propter quod magis míhimet ipsi//grátulor, sperans me salvári, cum revéra vídeam in vobis effúsum ex abundántia//fontis Dómini Spíritum super vos. Ita me obstupefécit propter vos aspéctus//vester mihi desideratíssimus.///Persuásum ígitur mihi habens mihíque cónscius inter vos loquéntem me//multa scire, quóniam Dóminus in via iustítiæ me comitátus est, atque omníno ad//hoc étiam ego cogor, ut vos díligam plus quam ánimam meam; magna enim fides//et cáritas inhábitat in vobis per spem vitæ illíus. Consíderans ergo hoc, quod, si//propter vos mea intérsit, eórum quæ accépi partem áliquam communicáre vobis,//mihi mercédi erit, quippe qui tálibus spirítibus ministráverim, stúdui bréviter//vobis scríbere, ut cum fide vestra perféctam habeátis cognitiónem.///Tria ígitur dógmata sunt Dómini: vitæ spes inítium et finis fídei nostræ; et//iustítia iudícii inítium et finis; cáritas in hilaritáte et lætítia óperum iustítiæ//testimónium. Cógnita enim fecit nobis Dóminus per prophétas prætérita et//præséntia, et futurórum primítias gustándi potestátem nobis dedit. Quæ in suo//quæque órdine eveníre vidéntes, sicut locútus est, divitióres et altióres accédere//debémus ad eius timórem. Ego autem non ut magíster, sed ut unus ex vobis//osténdam pauca, per quæ in præséntibus hílares sitis.///Cum dies ígitur mali sint et óperans ipse potestátem hábeat, nobismetípsis//ánimum attendéntes disquírere debémus iustificatiónes Dómini. Fídei nostræ//ergo adiutóres sunt timor et patiéntia; quæ autem nobis opem ferunt, sunt//longanímitas et continéntia. Quæ dum in iis, quæ ad Dóminum spectant, caste//manent, una cum iis lætántur sapiéntia, intelléctus, sciéntia, cognítio.///Adapéruit enim nobis per omnes prophétas, neque sacrifíciis neque//holocáustis neque oblatiónibus sibi opus esse, aliquándo dicens://*Quo mihi//*multitúdinem sacrificiórum vestrórum? dicit Dóminus. Plenus sum holocáustis,//*et ádipem agnórum et sánguinem taurórum et hircórum nolo, nec si veniátis, ut a//*me videámini. Quis enim quæsívit hæc de mánibus vestris? Aulam meam ultra//*non calcábitis. Si obtuléritis similáginem, vanum; incénsum abominátio mihi est,//*neoménias vestras et sábbata non sustíneo.
RESPONSORIUM
(Gal 2, 16; Gen 15, 6)
℟.//Sciéntes quod non iustificátur homo, nisi per fidem Iesu Christi,
*//Et nos//in Christum Iesum credídimus, ut iustificémur ex fide Christi.
℣.//Crédidit Abraham Dómino et reputátum est ei ad iustítiam.
*//Et nos in//Christum Iesum credídimus, ut iustificémur ex fide Christi.
Oratio
Adésto, Dómine, fámulis tuis et perpétuam benignitátem largíre poscéntibus,//ut his, qui te auctórem et gubernatórem gloriántur habére, et grata restáures et//restauráta consérves. Per Dóminum.
FERIA II HEBDOMADÆ XVIII
Ad Officium lectionis
LECTIO PRIOR
De libro Amos prophétæ
2, 4-16
Iudicia Domini in Iuda et Israel
[4]//Hæc dicit Dóminus:///«Super tribus sceléribus Iudæ et super quáttuor verbum non revocábo: eo//quod abiécerint legem Dómini et mandáta eius non custodíerint, — decepérunt//enim eos idóla sua, post quæ abíerant patres eórum—//[5]//mittam ignem in Iudam,//et devorábit ædes Ierúsalem».///[6]//Hæc dicit Dóminus: «Super tribus sceléribus Israel et super quáttuor verbum//non revocábo: eo quod vendíderint pro argénto iustum et páuperem pro//calceaméntis;//[7]//qui contríverint super púlverem terræ cápita páuperum et viam//humílium declináverint, et fílius ac pater eius íverint ad puéllam, ut violárent//nomen sanctum meum;//[8]//et super vestiméntis pignorátis accubúerint iuxta omne//altáre, et vinum damnatórum bíberint in domo Dei sui.///[9]//Ego autem extermináveram Amorrǽum a fácie eórum, cuius altitúdo sicut//altitúdo cedrórum et fortitúdo quasi quércuum; extermináveram fructum eius//désuper et radíces eius subter.///[10]//Ego ascéndere vos feci de terra Ægýpti et duxi vos in desérto quadragínta//annis, ut possiderétis terram Amorrǽi;//[11]//et suscitávi de fíliis vestris prophétas et//de iuvénibus vestris nazarǽos. Numquid non ita est, fílii Israel?, dicit Dóminus.//[12]//Et propinástis nazarǽis vinum et prophétis mandástis dicéntes: “Ne//prophetétis”.//[13]//Ecce ego cómprimam vos ad solum, sicut cómprimit plaustrum//onústum feno;//[14]//déerit fuga a velóce, et fortis non firmábit virtútem suam, et//robústus non salvábit ánimam suam;//[15]//tenens arcum non stabit, et velox pédibus//suis non salvábitur; ascénsor equi non salvábit ánimam suam,//[16]//et fortíssimus//corde inter robústos nudus fúgiet in illa die», dicit Dóminus.
RESPONSORIUM
(Am 2, 10 a. 11 a. 12 b; Ps 94 (95), 10 b-11 a)
℟.//Ego sum qui ascéndere vos feci de terra Ægýpti et duxi vos in desérto//quadragínta annis.
*//Et dixi: Pópulus errántium corde sunt isti et ipsi non//cognovérunt vias meas.
℣.//Suscitávi de fíliis vestris prophétas et prophétis mandástis dicéntes: Ne//prophetétis.
*//Et dixi: Pópulus errántium corde sunt isti et ipsi non cognovérunt//vias meas.
LECTIO ALTERA
Ex Epístola Bárnabæ nuncupáta
(Cap. 2, 6-10; 3, 1. 3; 4, 10-14: Funk 1, 7-9. 13)
Nova lex Domini nostri
Hæc ígitur abrogávit, ut nova lex Dómini nostri Iesu Christi, quæ sine iugo//necessitátis est, oblatiónem hábeat non factam ab homínibus. Dicit autem illis//íterum://*Numquid ego mandávi pátribus vestris, cum exiérunt e terra Ægýpti, ut//*mihi ófferant holocáusta et sacrifícia? Sed hoc præcépi iis: Unusquísque vestri//*advérsus próximum suum ne malum cógitet in corde suo, et iuraméntum mendax//*ne diligátis.///Intellégere ergo debémus, cum non insipiéntes simus, sensum bonitátis Patris//nostri; lóquitur enim nobis, nolens nos simíliter illis errántes quǽrere, quómodo//accedámus ad ipsum. Nobis ígitur sic dicit://*Sacrifícium Dómino cor contrítum,//*odor suavitátis Dómino cor gloríficans eum, qui plasmávit ipsum//. Accuráte ergo,//fratres, inquírere debémus de salúte nostra, ne seductúrus nos nequam irrépat in//nos et nos eíciat a vita nostra.///Dicit ergo illis íterum de his rebus://*Quo ieiunátis mihi, dicit Dóminus, ut//*hódie audiátur vox vestra in clamóre? Non tale ieiúnium ego elégi, dicit//*Dóminus, non hóminem ánimam suam humiliántem//. Nobis autem dicit://*Ecce hoc//*ieiúnium, quod ego elégi, dicit Dóminus: solve omne vínculum iniustítiæ,//*dissólve obligatiónes contráctuum violentórum, dimítte fractos in remissióne et//*omnem sýngrapham iníquam discérpe. Frange esuriéntibus panem tuum, et cum//*nudum víderis óperi eum; eos qui sine tecto sunt, induc in domum tuam//.///Fugiámus ergo ab omni vanitáte, perfécto ódio habeámus ópera viæ iníquæ.//Ne in vobismetípsis involúti, vobis solis vivátis tamquam iam iustificáti, sed in//unum conveniéntes conquirátis id, quod ómnibus prodest. Dicit enim Scriptúra://*Væ, qui sunt prudéntes apud se ipsos et coram se sapiéntes//. Efficiámur//spiritáles, efficiámur Deo templum perféctum. Quantum in nobis est, meditémur//timórem Dei et custodíre contendámus mandáta eius, ut in eius iustificatiónibus//lætémur. Dóminus//*sine acceptióne personárum iudicábit//mundum. Unusquísque//secúndum quæ fecit accípiet: si fúerit bonus, iustítia ipsíus præcédet ante eum; si//fúerit nequam, merces nequítiæ coram eo; ne quando requiescéntes tamquam//vocáti obdormiámus in peccátis nostris et princeps nequam potestáte in nos//accépta avéllat nos a regno Dómini.///Adhuc autem et illud, fratres mei, intellégite: si post tanta signa ac prodígia,//quæ facta sunt in Israel, vidéritis nihilóminus illos derelíctos esse, attendámus ne//quando, sicut scriptum est,//*multi vocáti, pauci vero elécti//inveniámur.
RESPONSORIUM
(Gal 3, 24-25. 23)
℟.//Lex pædagógus noster fuit in Christum, ut ex fide iustificémur.
*//At ubi//venit fides, iam non sumus sub pædagógo.
℣.//Prius quam veníret fides, sub lege custodiebámur, conclúsi in eam fidem,//quæ revelánda erat.
*//At ubi venit fides, iam non sumus sub pædagógo.
Oratio
Adésto, Dómine, fámulis tuis et perpétuam benignitátem largíre poscéntibus,//ut his, qui te auctórem et gubernatórem gloriántur habére, et grata restáures et//restauráta consérves. Per Dóminum.
FERIA III HEBDOMADÆ XVIII
Ad Officium lectionis
LECTIO PRIOR
De libro Amos prophétæ
7, 1-17
Visiones ruinarum
[1]//Hæc osténdit mihi Dóminus Deus: et ecce, ipse formábat locústas in//princípio, cum germinárent serótinæ fruges, et ecce fruges serótinæ post fruges//deméssas regis.//[2]//Et factum est, cum consummásset comédere herbam terræ, dixi://«Dómine Deus, propítius esto, óbsecro; quómodo stabit Iacob, quia párvulus//est?».//[3]//Misértus est Dóminus super hoc. «Non erit», dixit Dóminus Deus.///[4]//Hæc osténdit mihi Dóminus Deus: et ecce, vocábat ad iudícium per ignem//Dóminus Deus, et devorávit abýssum magnam et comédit simul partem.//[5]//Et dixi://«Dómine Deus, quiésce, óbsecro; quómodo stabit Iacob, quia párvulus est?».//[6]//Misértus est Dóminus super hoc. «Sed et istud non erit», dicit Dóminus Deus.///[7]//Hæc osténdit mihi Dóminus Deus: ecce vir stans super murum litum, et in//manu eius trulla cæmentárii.//[8]//Et dixit Dóminus ad me: «Quid tu vides, Amos?».//Et dixi: «Trullam cæmentárii». Et dixit Dóminus: «Ecce ego ponam trullam in//médio pópuli mei Israel; non adíciam ultra ignóscere ei.//[9]//Et demoliéntur excélsa//Isaac, et sanctuária Israel desolabúntur, et consúrgam super domum Ieróboam in//gládio».///[10]//Et misit Amasías sacérdos Bethel ad Ieróboam regem Israel dicens://«Conspirávit contra te Amos in médio domus Israel; non póterit terra sustinére//univérsos sermónes eius.//[11]//Hæc enim dicit Amos: “In gládio moriétur Ieróboam,//et Israel captívus migrábit de terra sua”».//[12]//Et dixit Amasías ad Amos: «Qui//vides, grádere. Fuge in terram Iudæ et cómede ibi panem et prophetábis ibi;//[13]//et//in Bethel non adícies ultra ut prophétes, quia sanctuárium regis est et domus//regni est».//[14]//Respondítque Amos et dixit ad Amasíam://«Non sum prophéta//et non sum fílius prophétæ;//sed armentárius ego sum, véllicans sycómoros.//[15]//Et tulit me Dóminus,//cum séquerer gregem,//et dixit Dóminus ad me://“Vade, prophéta//ad pópulum meum Israel”.///[16]//Et nunc audi verbum Dómini. Tu dicis: “Non prophetábis super Israel et//non stillábis verba super domum Isaac”.//[17]//Propter hoc hæc dicit Dóminus: “Uxor//tua in civitáte fornicábitur, et fílii tui et fíliæ tuæ in gládio cadent, et humus tua//funículo metiétur; et tu in terra pollúta moriéris, et Israel captívus migrábit de//terra sua”».
RESPONSORIUM
(Am 3, 7. 8 b; 7, 15)
℟.//Nihil fáciet Dóminus nisi reveláverit secrétum suum ad servos suos//prophétas.
*//Dóminus locútus est, quis non prophetábit?
℣.//Tulit me cum séquerer gregem et dixit ad me: Vade, prophéta ad pópulum//meum.
*//Dóminus locútus est, quis non prophetábit?
LECTIO ALTERA
Ex Epístola Bárnabæ nuncupáta
(Cap. 5, 1-8; 6, 11-16: Funk 1, 13-15. 19-21)
Nova creatio
Propter hoc enim Dóminus sustínuit carnem trádere in perníciem, ut//remissióne peccatórum sanctificarémur, quod est in aspersióne sánguinis eius.//Scriptum est enim de eo tum ad Israel, tum ad nos. Dicit autem sic://*Vulnerátus//*est propter iniquitátes nostras et tribulátus est propter peccáta nostra; livóre//*eius nos sanáti sumus. Tamquam ovis ad occisiónem ductus est et sicut agnus//*mutus fuit coram tondénte se//. Máximas ígitur grátias ágere debémus Dómino,//quod et prætérita nobis osténdit et in præséntibus nos erudívit, et de futúris non//sumus sine intelléctu. Dicit autem Scriptúra://*Non iniúste tendúntur rétia ávibus//.//Hoc dicit, iuste períre hóminem, qui cognitiónem habens viæ iustítiæ sese//convértat in viam tenebrárum.///Adhuc autem et hoc, fratres mei: si Dóminus sustínuit pati pro ánima nostra,//cum sit totíus mundi Dóminus, cui dixit Deus in constitutióne mundi://*Faciámus//*hóminem ad imáginem et ad similitúdinem nostram//; quómodo ígitur per manum//hóminum pati sustínuit? Díscite. Prophétæ ab eo grátiam habéntes de eo//prophetavérunt; ipse autem, quia in carne oportébat eum apparére, ut mortem//destrúeret et resurrectiónem a mórtuis osténderet, sustínuit, ut pátribus//promíssum rédderet, et ipse pópulum novum sibi parans, cum in terra esset,//osténderet, resurrectióne facta, se ipsum iudicatúrum esse. Porro docébat Israel//ac tam magna prodígia et signa faciébat, non quia prædicábant et diligébant eum.///Ubi ígitur nos renovávit per remissiónem peccatórum, effécit, ut áliam//formam haberémus, ánimam nempe puerórum instar, útpote qui nos reformávit.//Nam de nobis Scriptúra dicit, loquénte Patre ad Fílium://*Faciámus hóminem ad//*imáginem et ad similitúdinem nostram, et præsint béstiis terræ et volatílibus cæli//*et píscibus maris//. Et dixit Dóminus, videns pulchrum figméntum nostrum://*Créscite et multiplicámini et repléte terram.//Hæc ad Fílium.///Iterum autem tibi osténdam, quómodo ad nos loquátur. Secúndam//creatiónem últimis tempóribus perégit. Dicit autem Dóminus://*Ecce, fácio//*novíssima tamquam prióra//. Hoc respíciens prædicávit Prophéta://*Intráte in//*terram lacte et melle fluéntem, et dominámini ei//. Ecce ígitur, nos dénuo formáti//sumus, quemádmodum rursus in álio Prophéta dicit://*Ecce, inquit Dóminus,//*áuferam ab iis//, hoc est ab iis, quos Spíritus Dómini prævidébat,//*corda lapídea, et//*immíttam corda cárnea//. Ipse enim in carne vóluit apparére et habitáre in nobis.//Templum enim sanctum, fratres mei, Dómino est habitátio cordis nostri. Etenim//íterum Dóminus ait://*Confitébor tibi in ecclésia fratrum meórum, et cantábo tibi//*in médio ecclésiæ sanctórum//. Itaque nos sumus, quos introdúxit in terram//bonam.
RESPONSORIUM
(Act 3, 25; Gal 3, 8 a)
℟.//Vos estis fílii prophetárum et testaménti, quod dispósuit Deus ad patres//vestros, dicens ad Abraham:
*//Et in sémine tuo benedicéntur omnes famíliæ//terræ.
℣.//Próvidens Scriptúra quia ex fide iustíficat gentes Deus, prænuntiávit//Abrahæ.
*//Et in sémine tuo benedicéntur omnes famíliæ terræ.
Oratio
Adésto, Dómine, fámulis tuis et perpétuam benignitátem largíre poscéntibus,//ut his, qui te auctórem et gubernatórem gloriántur habére, et grata restáures et//restauráta consérves. Per Dóminum.
FERIA IV HEBDOMADÆ XVIII
Ad Officium lectionis
LECTIO PRIOR
De libro Amos prophétæ
9, 1-15
Salus iustorum
[1]//Vidi Dóminum stantem super altáre, et dixit: «Pércute capitéllum, et//commoveántur superliminária; frange eos in cápite omnes, et novíssimum eórum//in gládio interfíciam; non fúgiet ex eis fugitívus, et non salvábitur supérstes eis.//[2]//Si descénderint usque ad inférnum, inde manus mea edúcet eos; et si//ascénderint usque in cælum, inde détraham eos.//[3]//Et si abscónditi fúerint in//vértice Carméli, inde quæram et áuferam eos; et si celáverint se ab óculis meis in//profúndo maris, ibi mandábo serpénti et mordébit eos;//[4]//et si abíerint in//captivitátem coram inimícis suis, ibi mandábo gládio et occídet eos, et ponam//óculos meos super eos in malum et non in bonum».///[5]//Et Dóminus, Deus exercítuum, qui tangit terram, et tabéscet. Et lugébunt//omnes habitántes in ea, et ascéndet sicut flúvius ea omnis, et decréscet sicut//flumen Ægýpti.//[6]//Qui ædíficat in cælo ascénsus suos et cámeram suam super//terram fundat, qui vocat aquas maris et effúndit eas super fáciem terræ; Dóminus//nomen eius.///[7]//«Numquid non ut fílii Æthíopum vos estis mihi, fílii Israel?, ait Dóminus.//Numquid non Israel ascéndere feci de terra Ægýpti et Philísthim de Caphtor, et//Syros de Cir?//[8]//Ecce óculi Dómini Dei super regnum peccans, et cónteram illud a//fácie terræ; verúmtamen cónterens non cónteram domum Iacob, dicit Dóminus.//[9]//Ecce enim mandábo ego et concútiam in ómnibus géntibus domum Israel, sicut//concútitur tríticum in cribro, et non cadet lapíllus super terram.//[10]//In gládio//moriéntur omnes peccatóres pópuli mei, qui dicunt: “Non appropinquábit et non//véniet super nos malum”.//[11]//In die illa suscitábo tabernáculum David, quod//cécidit, et reædificábo ruptúras eius; et ea, quæ corrúerant, instaurábo et//reædificábo illud sicut diébus antíquis,//[12]//ut possídeant relíquias Edom et omnes//natiónes, super quas invocátum est nomen meum, dicit Dóminus, qui fáciet hæc.//[13]//Ecce dies véniunt, dicit Dóminus, et comprehéndet arátor messórem et calcátor//uvæ mitténtem semen; et stillábunt montes mustum, et omnes colles liquefíent.//[14]//Et convértam captivitátem pópuli mei Israel; et ædificábunt civitátes vastátas et//inhabitábunt et plantábunt víneas et bibent vinum eárum et fácient hortos et//cómedent fructus eórum.//[15]//Et plantábo eos super humum suam, et non evelléntur//ultra de terra sua, quam dedi eis», dicit Dóminus Deus tuus.
RESPONSORIUM
(Act 15, 17 a. 16 a. 14 b. 15 b)
℟.//Ut requírant hómines Dóminum et omnes gentes super quas invocátum est//nomen meum,
*//Revértar et reædificábo tabernáculum David, dicit Dóminus.
℣.//Deus visitávit súmere ex géntibus pópulum nómini suo, sicut scriptum//est.
*//Revértar et reædificábo tabernáculum David, dicit Dóminus.
LECTIO ALTERA
Ex Epístola Bárnabæ nuncupáta
(Cap. 19, 1-3. 5-7. 8-12: Funk 1, 53-57)
Via lucis
Via lucis hæc est: si quis perveníre cupit ad definítum locum, stúdeat//opéribus suis. Cognítio ítaque nobis data in hac via ambulándi eiúsmodi est.//Díliges eum, qui te creávit; veneráberis eum, qui te formávit; glória affícies eum,//qui redémit te a morte; eris corde simplex et spíritu dives; non adhærébis iis, qui//incédunt in via mortis; ódio habébis quodcúmque Deo dísplicet; ódio habébis//omnem simulatiónem; ne derelínquas mandáta Dómini. Te ipsum non exaltábis,//eris autem húmilis in ómnibus; non assúmes tibi glóriam. Non cápies malum//consílium advérsus próximum tuum; non dabis ánimæ insoléntiam.///Díliges próximum tuum plus quam ánimam tuam. Non interfícies fetum in//abortióne, nec étiam intérimes post nativitátem. Ne áuferas manum tuam a fílio//tuo vel a fília tua, sed a puerítia docébis eos timórem Dómini. Bona próximi tui//non concupísces, nec eris avárus; neque ex ánima tua adhærébis supérbis, sed//humílibus atque iustis utéris.///Quidquid tibi áccidit, tamquam bonum accípies, cónscius sine Deo nihil fíeri.//Non eris incónstans nec bilínguis; láqueus enim mortis est lingua duplex.///Communicábis in ómnibus cum próximo tuo nec quidquam dices próprium;//si enim in incorrúpto consórtes estis, quanto magis in iis, quæ corrumpúntur?//Non eris lingua præceps; os enim láqueus est mortis. Quantum potes, propter//ánimam tuam castus eris. Noli porrígere manus tuas ad accipiéndum, ad dandum//vero contráhere. Díliges, ut pupíllam óculi tui, omnem qui tibi loquétur verbum//Dómini.///In memóriam tuam nocte ac die revocábis iudícii diem, et exquíres cotídie//vultus sanctórum, sive sermóne conténdens et ad exhortándum incédens et//méditans quómodo ánimam verbo tuo serváre possis, sive mánibus tuis//operáberis ad redemptiónem peccatórum tuórum.///Non dubitábis dare, neque murmurábis cum das; cognósces autem quis sit//bonus mercédis retribútor. Servábis quæ accepísti, nec addens nec demens.//Malus odiósus tibi erit in perpétuum. Iuste iudicábis. Non fácies dissídium, sed//pacem conciliábis contendéntes assócians. Confitéberis peccáta tua. Non accédes//ad oratiónem in consciéntia mala. Hæc est via lucis.
RESPONSORIUM
(Ps 118 (119), 101-102)
℟.//Ab omni via mala prohíbui pedes meos,
*//Ut custódiam verba tua,//Dómine.
℣.//A iudíciis tuis non declinávi, quia tu legem posuísti mihi.
*//Ut custódiam//verba tua, Dómine.
Oratio
Adésto, Dómine, fámulis tuis et perpétuam benignitátem largíre poscéntibus,//ut his, qui te auctórem et gubernatórem gloriántur habére, et grata restáures et//restauráta consérves. Per Dóminum.
FERIA V HEBDOMADÆ XVIII
Ad Officium lectionis
LECTIO PRIOR
Incipit liber Osée prophétæ
1, 1-9; 3, 1-5
Propheta quasi signum amoris Dei pro populo suo
[1,1]//Verbum Dómini, quod factum est ad Osée fílium Béeri in diébus Ozíæ,//Ióatham, Achaz, Ezechíæ regum Iudæ, et in diébus Ieróboam fílii Ioas regis//Israel.///[2]//Princípium verbi Dómini per Osée. Dixit Dóminus ad Osée://«Vade, sume tibi mulíerem fornicatiónum//et fílios fornicatiónum,//quia fórnicans fornicátur terra a Dómino».///[3]//Et ábiit et accépit Gomer fíliam Debélaim, quæ concépit et péperit ei fílium.//[4]//Et dixit Dóminus ad eum: «Voca nomen eius ‘Iézrahel’, quóniam adhuc//módicum et visitábo sánguinem Iézrahel super domum Iehu et cessáre fáciam//regnum domus Israel;//[5]//et in illa die cónteram arcum Israel in valle Iézrahel».///[6]//Et concépit adhuc et péperit fíliam; et dixit ei: «Voca nomen eius ‘Absque//misericórdia’, quia non addam ultra miseréri dómui Israel, ut ignóscam eis.//[7]//Et//dómui Iudæ miserébor et salvábo eos in Dómino Deo suo et non salvábo eos in//arcu et gládio et in bello et in equis et in equítibus».//[8]//Et ablactávit eam, quæ erat//‘Absque misericórdia’, et concépit et péperit fílium.//[9]//Et dixit: «Voca nomen eius//‘Non pópulus meus’, quia vos non pópulus meus, et ego ‘Non sum’ vobis».///[3,1]//Et dixit Dóminus ad me: «Adhuc vade, dílige mulíerem diléctam amíco et//adúlteram, sicut díligit Dóminus fílios Israel, et ipsi respéctant ad deos aliénos et//díligunt placéntas uvárum».///[2]//Et emi eam mihi quíndecim argénteis et choro hórdei et dimídio choro//hórdei.//[3]//Et dixi ad eam: «Dies multos exspectábis me; non fornicáberis et non//eris viro, neque ibo ego ad te».//[4]//Quia dies multos sedébunt fílii Israel sine rege et//sine príncipe et sine sacrifício et sine lápide et sine ephod et sine théraphim.//[5]//Et//post hæc reverténtur fílii Israel et quærent Dóminum Deum suum et David//regem suum et pavébunt ad Dóminum et ad bonum eius in fine diérum.
RESPONSORIUM
(1 Petr 2, 9 a. 10 a; Rom 9, 26)
℟.//Vos estis genus eléctum, regále sacerdótium,
*//Qui aliquándo non pópulus,//nunc autem pópulus Dei.
℣.//In loco ubi dictum est: Non plebs mea vos, ibi vocabúntur fílii Dei vivi.
*//Qui aliquándo non pópulus, nunc autem pópulus Dei.
LECTIO ALTERA
Ex Tractátibus Balduíni Cantuariénsis epíscopi
(Tract. 10: PL 204, 513-514, 516)
Fortis est ut mors dilectio
Fortis est mors, quæ nos múnere vitæ valet destitúere. Fortis est diléctio, quæ//ad usum melióris vitæ valet restitúere.///Fortis est mors, quæ nos exúviis huius córporis potens est spoliáre. Fortis est//diléctio, quæ mortis spólia potens est dirípere nobísque resignáre.///Fortis est mors, cui non valet omnis homo resístere. Fortis est diléctio, ut//ipsam váleat triumpháre, acúleum eius obtúndere, contentiónem sedáre,//victóriam confúndere. Erit enim quando insultábitur, quando dicétur://*Ubi est//*mors acúleus tuus? Ubi est mors conténtio tua?///*Fortis est ut mors diléctio//, quia mors mortis est Christi diléctio. Propter quod//dicit://*Ero mors tua, o mors; morsus tuus ero, inférne//. Diléctio quoque, qua a//nobis dilígitur Christus, et ipsa fortis est ut mors, cum sit ipsa quasi quædam//mors, útpote véteris vitæ exstínctio et vitiórum abolítio et mortuórum óperum//deposítio.///Hæc autem diléctio nostra ad Christum, quædam vicissitúdo est, quamvis//impar dilectiónis ipsíus quoad nos, et coimagináta similitúdo.//*Ipse//enim//*prior//*diléxit nos//et per exémplum amóris quod nobis propósuit, factus est nobis//signáculum, quo efficiámur confórmes imáginis ipsíus, imáginem terréni//deponéntes et imáginem cæléstis portántes; sicut dilécti sumus, sic et eum//diligéntes. In hoc enim//*nobis relínquit exémplum, ut sequámur vestígia eius//.///Propter quod dicit://*Pone me ut signáculum super cor tuum//. Ac si díceret://«Ama me, sicut amo te. Habe me in mente tua, in memória tua, in desidério tuo,//in suspírio tuo, in gémitu et singúltu tuo. Meménto, homo, qualem te fécerim,//quantum creatúris céteris te prætúlerim, quali dignitáte te nobilitáverim,//quómodo glória et honóre te coronáverim, quómodo paulo minus ab ángelis te//minoráverim, quómodo sub pédibus tuis ómnia subiécerim. Meménto, non//solum quanta tibi fécerim, sed quam dura, quam indígna pro te pertúlerim; et//vide, si non iníque agis contra me, si non amas me. Quis enim te sic amat, ut//ego? quis te creávit, nisi ego? quis te redémit, nisi ego?».///Aufer a me, Dómine, cor lapídeum, aufer cor coagulátum, aufer cor//incircumcísum; da mihi cor novum, cor cárneum, cor mundum! Tu cordis//mundátor et mundi cordis amátor, pósside cor meum et inhábita, cóntinens et//implens, supérior summo meo et intérior íntimo meo! Tu forma pulchritúdinis et//signáculum sanctitátis, signa cor meum in imágine tua; signa cor meum sub//misericórdia tua,//*Deus cordis mei, et pars mea Deus in ætérnum//. Amen.
RESPONSORIUM
(Cant 8, 6 b. c. 7 a; Io 15, 13)
℟.//Fortis est ut mors diléctio. Lámpades eius, lámpades ignis atque flammæ//divínæ;
*//Aquæ multæ non potuérunt exstínguere caritátem.
℣.//Maiórem hac dilectiónem nemo habet, ut ánimam suam quis ponat pro//amícis suis.
*//Aquæ multæ non potuérunt exstínguere caritátem.
Oratio
Adésto, Dómine, fámulis tuis et perpétuam benignitátem largíre poscéntibus,//ut his, qui te auctórem et gubernatórem gloriántur habére, et grata restáures et//restauráta consérves. Per Dóminum.
FERIA VI HEBDOMADÆ XVIII
Ad Officium lectionis
LECTIO PRIOR
De libro Osée prophétæ
2, 4. 8-26
Sponsæ Domini castigatio et futura restitutio
Hæc dicit Dóminus:///[4]//«Conténdite advérsum matrem vestram; conténdite, quóniam ipsa non uxor//mea, et ego non vir eius; áuferat fornicatiónes suas a fácie sua.//[8]//Propter hoc ecce//ego sǽpiam viam tuam spinis et sǽpiam eam macéria, et sémitas suas non//invéniet;//[9]//et sequétur amatóres suos et non apprehéndet eos; et quæret eos et non//invéniet et dicet: “Vadam et revértar ad virum meum priórem, quia bene mihi//erat tunc magis quam nunc”.//[10]//Et hæc nescívit quia ego dedi ei fruméntum et//vinum et óleum et argéntum multiplicávi ei et aurum, quæ fecérunt Baal.//[11]//Idcírco convértar et sumam fruméntum meum in témpore suo et vinum meum//in témpore suo; et áuferam lanam meam et linum meum, quæ operiébant//pudénda eius,//[12]//et nunc revelábo ignomíniam eius in óculis amatórum eius, et//nullus est qui éruat eam de manu mea.//[13]//Et cessáre fáciam omne gáudium eius,//sollemnitátem eius, neoméniam eius, sábbatum eius et ómnia festa témpora eius;//[14]//et corrúmpam víneam eius et ficum eius, de quibus dixit: “Mercédes hæ meæ//sunt, quas dedérunt mihi amatóres mei”. Et ponam ea in saltum, et cómedet illas//béstia agri.//[15]//Et visitábo super eam dies Báalim, quibus accendébat incénsum et//ornabátur ináure sua et moníli suo, et ibat post amatóres suos, sed mei//obliviscebátur, dicit Dóminus.///[16]//Propter hoc ecce ego lactábo eam et ducam eam in solitúdinem et loquar ad//cor eius;//[17]//et dabo ei víneas eius ex eódem loco et vallem Achor, portam spei, et//respondébit ibi iuxta dies iuventútis suæ et iuxta dies ascensiónis suæ de terra//Ægýpti.//[18]//Et erit: in die illa, ait Dóminus, vocábis me: “Vir meus”, et non vocábis//me ultra: “Baal meus”.//[19]//Et áuferam nómina Báalim de ore eius, et non//recordábitur ultra nóminis eórum.//[20]//Et percútiam eis fœdus in die illa cum béstia//agri et cum vólucre cæli et cum réptili terræ; et arcum et gládium et bellum//cónteram de terra et cubáre eos fáciam confidénter.//[21]//Et sponsábo te mihi in//sempitérnum; et sponsábo te mihi in iustítia et iudício et in misericórdia et//miseratiónibus.//[22]//Et sponsábo te mihi in fide, et cognósces Dóminum.//[23]//Et erit://in illa die exáudiam, dicit Dóminus, exáudiam cælos, et illi exáudient terram;//[24]//et//terra exáudiet tríticum et vinum et óleum, et hæc exáudient Iézrahel.//[25]//Et//seminábo eam mihi in terram et miserébor eius, quæ fuit ‘Absque misericórdia’;//[26]//et dicam ‘Non pópulo meo’: ‘Pópulus meus tu’; et ipse dicet: “Deus meus es//tu”».
RESPONSORIUM
(Ap 19, 7 b. 9 a; Os 2, 22)
℟.//Venérunt núptiæ Agni et uxor eius præparávit se:
*//Beáti qui ad cenam//nuptiárum Agni vocáti sunt.
℣.//Sponsábo te mihi in fide et cognósces Dóminum.
*//Beáti qui ad cenam//nuptiárum Agni vocáti sunt.
LECTIO ALTERA
Ex Cántico spiritáli sancti Ioánnis a Cruce presbýteri
(Red. A, str. 38)
Sponsabo te mihi in sempiternum
Anima uníta et in Deum transformáta spirat in Deo ad Deum altíssimam//quandam aspiratiónem divínæ símilem, quam Deus in illa manens spirat in//semetípso tamquam ipsíus exémplar. Quod quantum cápio, significáre vóluit//sanctus Paulus cum dixit://*Quóniam autem estis fílii, misit Deus Spíritum Fílii sui//*in corda vestra clamántem: Abba, Pater//. Quod in viris perféctis áccidit.///Nec mirum est quod rem ádeo sublímem ánima præstáre possit: cum Deus//hoc illi cónferat benefícium ut ad deifórmem uniónem in Sanctíssima Trinitáte//pervéniat, cur, quæso, incredíbile sit ipsam effícere opus suum intellegéntiæ,//notítiæ et amóris in Trinitáte, una cum ipsa Trinitáte, idque máxima cum//similitúdine ad ipsam, per participatiónem tamen, idípsum Deo in ipsa operánte?///Quómodo autem hoc fiat, nulla ália poténtia nec sapiéntia éxprimi potest//quam demonstrándo quemádmodum Dei Fílius hunc nobis sublímem statum et//locum impetráverit atque promerúerit ut//*fílii Dei simus//, et ita pétiit a Patre://*Pater, quos dedísti mihi, volo, ut ubi sum ego, et illi sint mecum//, efficiéndo//nimírum idem opus quod ego fácio, per participatiónem. Ait prætérea://*Non pro//*eis autem rogo tantum, sed et pro eis qui creditúri sunt per verbum eórum in me://*ut omnes unum sint, sicut tu, Pater, in me, et ego in te, ut et ipsi in nobis unum//*sint; ut credat mundus, quia tu me misísti. Et ego claritátem quam dedísti mihi,//*dedi eis, ut sint unum, sicut et nos unum sumus. Ego in eis, et tu in me, ut sint//*consummáti in unum: et cognóscat mundus quia tu me misísti, et dilexísti eos,//*sicut et me dilexísti.///Quod fit communicándo cum illis eúndem amórem, quem commúnicat cum//Fílio, non tamen naturáliter sicut Fílio, sed per unitátem et transformatiónem//amóris, sicut nec étiam hic intellégitur quod Fílius dicat Patri ut sancti sint unum//essentiáliter et naturáliter, sicut Pater et Fílius unum sunt, sed solum signíficat//quod sint unum per uniónem amóris, quemádmodum Pater et Fílius unum in//unitáte Amóris. Unde ánimæ éadem bona póssident per participatiónem, quæ illi//póssident per natúram: quaprópter revéra dii sunt per participatiónem, símiles//atque consórtes eiúsdem Dei.///Hinc Petrus dixit://*Grátia vobis et pax adimpleátur in cognitióne Dei et//*Christi Iesu Dómini nostri. Quómodo ómnia nobis divínæ virtútis suæ, quæ ad//*vitam et pietátem donáta sunt, per cognitiónem eius qui vocávit nos própria//*glória et virtúte, per quem máxima et pretiósa nobis promíssa donávit, ut per//*hæc efficiámini divínæ consórtes natúræ//. Quod ita áccidit ánimam esse in ópere//partícipem Trinitátis in hac prædícta unióne, quod licet perfécte adimpleátur in//futúra vita, nihilóminus tamen étiam in hac vita non medíocre eius vestígium ac//prælibátio acquíritur.///O ánimæ ad fruéndum exímiis hisce munéribus creátæ; quid ágitis? circa//quæ versántur stúdia vestra? O miserándam filiórum Adæ cæcitátem, si quidem//tanto circumfúsi lúmine cæcútiunt, et ad voces tam ingéntes obsurdéscunt!
RESPONSORIUM
(1 Io 3, 1. 2 b)
℟.//Vidéte qualem caritátem dedit nobis Deus Pater,
*//Ut fílii Dei nominémur//et sumus.
℣.//Scimus quóniam, cum apparúerit, símiles ei érimus, quóniam vidébimus//eum sícuti est.
*//Ut fílii Dei nominémur et sumus.
Oratio
Adésto, Dómine, fámulis tuis et perpétuam benignitátem largíre poscéntibus,//ut his, qui te auctórem et gubernatórem gloriántur habére, et grata restáures et//restauráta consérves. Per Dóminum.
SABBATO HEBDOMADÆ XVIII
Ad Officium lectionis
LECTIO PRIOR
De libro Osée prophétæ
5, 14 — 7, 2
Vanitas insinceræ conversionis
Hæc dicit Dóminus:///[5,14]//«Ego quasi leǽna Ephraim et quasi cátulus leónis dómui Iudæ; ego, ego//cápiam et vadam, tollam, et non est qui éruat.//[15]//Vadens revértar ad locum meum,//donec pœnas solvant et quærant fáciem meam, in tribulatióne sua me desíderent.///[6,1]//“Veníte, et revertámur ad Dóminum, quia ipse lacerávit et sanábit nos,//percússit et curábit nos.//[2]//Vivificábit nos post duos dies, in die tértia suscitábit//nos, et vivémus in conspéctu eius.//[3]//Sciámus sequamúrque, ut cognoscámus//Dóminum. Quasi dilúculum præparátus est egréssus eius, et véniet quasi imber//nobis temporáneus, quasi imber serótinus írrigans terram”.///[4]//Quid fáciam tibi, Ephraim? Quid fáciam tibi, Iuda? Cáritas vestra quasi//nubes matutína et quasi ros mane pertránsiens.//[5]//Propter hoc dolávi per prophétas,//occídi eos in verbis oris mei, sed ius meum quasi lux egrediétur;//[6]//quia caritátem//volo et non sacrifícium, et sciéntiam Dei plus quam holocáusta.//[7]//Ipsi autem in//Adam transgréssi sunt pactum; ibi prævaricáti sunt in me.//[8]//Gálaad cívitas//operántium iniquitátem maculáta sánguine.//[9]//Et quasi insidiántes virum latrónes//catérva sacerdótum; in via interfíciunt pergéntes Sichem, vere scelus operántur.//[10]//In domo Israel vidi horréndum: ibi fornicatiónes Ephraim, contaminátus est//Israel.//[11]//Sed et tibi, Iuda, paráta est messis, cum convértero sortem pópuli mei.///[7,1]//Cum sanáre vellem Israel, reveláta est iníquitas Ephraim et malítia//Samaríæ, quia operáti sunt mendácium; et fur ingréssus est, foris autem spóliat//turma latrónum.//[2]//Et non dicunt in córdibus suis omnem malítiam eórum me//recordári. Nunc circumdedérunt eos ópera sua, coram fácie mea facta sunt».
RESPONSORIUM
(Mt 9, 13 a; Os 6, 6 b. 4 c)
℟.//Eúntes díscite quid est:
*//Misericórdiam volo et non sacrifícium et//sciéntiam Dei plus quam holocáusta.
℣.//Cáritas vestra quasi nubes matutína et quasi ros mane pertránsiens.
*//Misericórdiam volo et non sacrifícium et sciéntiam Dei plus quam holocáusta.
LECTIO ALTERA
Ex Tractátu sancti Irenǽi epíscopi Advérsus hǽreses
(Lib. 4, 17, 4-6: SCh 100, 590-594)
Misericordiam volo et non sacrificium
Non sacrifícia et holocautómata quærébat Deus, sed fidem et obœdiéntiam et//iustítiam, propter illórum salútem. Sicut in Osée prophéta docens eos Deus suam//voluntátem, dicébat://*Misericórdiam volo plus quam sacrifícium, et agnitiónem//*Dei super holocautómata//. Sed et Dóminus noster éadem monébat eos, dicens://*Si//*enim cognovissétis quid est: Misericórdiam volo, et non sacrifícium, numquam//*condemnassétis innocéntes//, testimónium quidem reddens prophétis, quóniam//veritátem prædicábant, illos autem árguens sua culpa insipiéntes.///Sed et suis discípulis dans consílium, primítias Deo offérre ex suis creatúris,//non quasi indigénti, sed ut ipsi nec infructuósi nec ingráti sint, eum qui ex//creatúra panis est, accépit, et grátias egit, dicens://*Hoc est meum corpus//. Et//cálicem simíliter, qui est ex ea creatúra, quæ est secúndum nos, suum sánguinem//conféssus est, et novi testaménti novam dócuit oblatiónem; quam Ecclésia ab//Apóstolis accípiens, in univérso mundo offert Deo, ei qui aliménta nobis præstat,//primítias suórum múnerum in novo testaménto, de quo in duódecim prophétis//Malachías sic præsignificávit://*Non est mihi volúntas in vobis, dicit Dóminus//*omnípotens, et sacrifícium non accípiam de mánibus vestris. Quóniam ab ortu//*solis usque ad occásum nomen meum clarificátur inter gentes, et in omni loco//*incénsum offértur nómini meo, et sacrifícium purum; quóniam magnum est//*nomen meum in géntibus, dicit Dóminus omnípotens//, manifestíssime signíficans//per hæc quóniam prior quidem pópulus cessábit offérre Deo; omni autem loco//sacrifícium offerétur ei, et hoc purum; nomen autem eius glorificátur in géntibus.///Quod est autem áliud nomen, quod in géntibus glorificátur, quam quod est//Dómini nostri, per quem glorificátur Pater, et glorificátur homo? Et quóniam//próprii Fílii eius est, et ab eo factus est homo, suum illum vocat. Quemádmodum//si quis rex ipse fílii sui pingat imáginem, iuste suam illam dicit imáginem//secúndum utrúmque, quóniam et fílii eius est, et quóniam ipse fecit eam: sic et//Iesu Christi nomen, quod per univérsum mundum glorificátur in Ecclésia, suum//esse confitétur Pater, et quóniam Fílii eius est, et quóniam ipse scribens id, ad//salútem dedit hóminum.///Quóniam ergo nomen Fílii próprium Patris est, et in Deo omnipoténte per//Iesum Christum offert Ecclésia, bene ait secúndum utráque://*Et in omni loco//*incénsum offértur nómini meo, et sacrifícium purum//. Incénsa autem Ioánnes in//Apocalýpsi,//*oratiónes//esse ait//*sanctórum//.
RESPONSORIUM
(Cf. Lc 22, 19. 20; Prov 9, 5)
℟.//Hoc est corpus meum, quod pro vobis datur; hic est sanguis novi//testaménti, qui pro vobis fundétur, dicit Dóminus;
*//Hoc fácite, quotiescúmque//súmitis, in meam commemoratiónem.
℣.//Veníte, comédite panem meum et bíbite vinum, quod míscui vobis.
*//Hoc//fácite, quotiescúmque súmitis, in meam commemoratiónem.
Oratio
Adésto, Dómine, fámulis tuis et perpétuam benignitátem largíre poscéntibus,//ut his, qui te auctórem et gubernatórem gloriántur habére, et grata restáures et//restauráta consérves. Per Dóminum.
DOMINICA
Ad Officium lectionis
LECTIO PRIOR
De libro Osée prophétæ
11, 1-11
Misericordia Dei inamissibilis
Hæc dicit Dóminus:///[1]//«Cum puer esset Israel, diléxi eum et ex Ægýpto vocávi fílium meum.//[2]//Quanto magis vocábam eos, tanto recessérunt a fácie mea; ipsi Báalim//immolábant et simulácris sacrificábant.//[3]//Et ego dirigébam gressus Ephraim,//portábam eos in bráchiis meis, et nesciérunt quod curárem eos.//[4]//In funículis//humanitátis trahébam eos, in vínculis caritátis; et fui eis, quasi qui élevant//infántem ad maxíllas suas, et declinávi ad eum, ut vescerétur.///[5]//Revertétur in terram Ægýpti, et Assur ipse rex eius, quóniam noluérunt//convérti.//[6]//Sǽviet gládius in civitátibus eius et consúmet gárrulos eius et cómedet//eos propter consília eórum.///[7]//Pópulus meus pendet ad prævaricándum contra me; vocant eum ad altum,//sed simul non érigunt eum.//[8]//Quómodo dabo te, Ephraim, tradam te, Israel?//Quómodo dabo te sicut Adama, ponam te ut Séboim? Convértitur in me cor//meum, simul exardéscit miserátio mea.//[9]//Non fáciam furórem iræ meæ, non//convértar, ut dispérdam Ephraim, quóniam Deus ego et non homo, in médio tui//Sanctus et non véniam in terróre.///[10]//Post Dóminum ambulábunt; quasi leo rúgiet, quia ipse rúgiet et in tremóre//accúrrent fílii ab occidénte.//[11]//Et avolábunt quasi avis ex Ægýpto et quasi//colúmba de terra Assýriæ: et collocábo eos in dómibus suis, dicit Dóminus».
RESPONSORIUM
(Os 11, 8 c. 9 a. b; Ier 31, 3 b)
℟.//Convértitur in me cor meum, simul exardéscit miserátio mea:
*//Non//fáciam furórem iræ meæ, quóniam Deus ego et non homo.
℣.//In caritáte perpétua diléxi te; ídeo attráxi te in misericórdia.
*//Non fáciam//furórem iræ meæ, quóniam Deus ego et non homo.
LECTIO ALTERA
Ex Diálogo sanctæ Catharínæ Senénsis vírginis De divína Providéntia
(4, 13: ed. latina, Ingolstadii 1583, ff. 19v-20)
In vinculis caritatis
Dómine mi dulcíssime, misericórdes óculos tuos ad pópulum istum gratióse//convérte, páriter et ad corpus Ecclésiæ tuæ mýsticum: quia glória maior nómini//tuo sancto subsequétur, parcéndo tantæ multitúdini creaturárum tuárum, quam//solum de me miserábili quæ tantópere offéndi maiestátem tuam. Ego quómodo//consolári possem, vidéndo me vita pérfrui, si pópulus tuus esset in morte? Et//vidéndo ténebras peccatórum in peramábili Sponsa tua, ex meis deféctibus et//aliárum creaturárum tuárum?///Volo ígitur et pro singulári grátia peto, quod illa cáritas inæstimábilis quæ te//ad creándum hóminem ad imáginem et similitúdinem tuam excitávit [hoc fáciat].//Quid, sive quis, óbsecro, fuit in causa, ut hóminem in tanta dignitáte locáres?//Certe solus amor inæstimábilis quo creatúram tuam in temetípso respexísti, de//qua fuísti “philocáptus”. Sed apérte cognósco quia propter peccáti culpam iuste//dignitátem amísit, in qua locáveras eam.///Tu autem eódem excitátus amóre, voléndo tibi genus humánum gratióse//reconciliáre, donásti nobis verbum unigéniti Fílii tui, qui vere fuit inter nos et te//sequéster atque mediátor, et iustítia nostra qui punívit et in se portávit omnes//iniustítias et iniquitátes nostras ex obœdiéntia quam tu Pater ætérnus iniunxísti//ei, cum humanitátem nostram ipsum assúmere decrevísti. O inæstimábilis//caritátis abýssus: quod est illud cor ita durum, quod in sua possit integritáte//conservári, et mínime scindátur attendéndo tantam sublimitátem ad tantam//profunditátem atque deiectiónem descendísse, quanta et qualis est humánitas//nostra?///Nos imágo tua sumus et tu imágo nostra, propter uniónem quam in hómine//fecísti, velándo Deitátem ætérnam cum miserábili nube ac infécta massa carnis//Adæ. Unde procéssit hoc? Solum ineffábilis amor tuus est in causa. Per hunc//ígitur amórem inæstimábilem humíliter exóro maiestátem tuam ómnibus víribus//ánimæ meæ, ut miserabílibus creatúris tuis gratióse misericórdiam impéndas.
RESPONSORIUM
(Ps 100 (101), 1-2)
℟.//Misericórdiam et iudícium cantábo; tibi, Dómine, psallam.
*//Intéllegam in//via immaculáta; quando vénies ad me?
℣.//Perambulábo in innocéntia cordis mei, in médio domus meæ.
*//Intéllegam//in via immaculáta; quando vénies ad me?
Oratio
Omnípotens sempitérne Deus, quem patérno nómine invocáre præsúmimus,//pérfice in córdibus nostris spíritum adoptiónis filiórum, ut promíssam//hereditátem íngredi mereámur. Per Dóminum.
FERIA II HEBDOMADÆ XIX
Ad Officium lectionis
LECTIO PRIOR
De libro Osée prophétæ
14, 2-10
Vocatio ad conversionem. Promissio sanationis
Hæc dicit Dóminus://[2]//«Convértere, Israel, ad Dóminum Deum tuum,//quóniam corruísti in iniquitáte tua.//[3]//Tóllite vobíscum verba et convertímini ad//Dóminum; dícite ei: “Omnem aufer iniquitátem et áccipe bonum, et reddémus//fructum labiórum nostrórum.//[4]//Assýria non salvábit nos; super equum non//ascendémus nec vocábimus ultra: “Deos nostros!” ópera mánuum nostrárum,//quia in te misericórdiam consequétur pupíllus”.///[5]//“Sanábo prævaricatiónem eórum, díligam eos spontánee, quia avérsus est//furor meus ab eis.//[6]//Ero quasi ros pro Israel; germinábit quasi lílium et mittet//radíces suas ut Líbanus.//[7]//Expandéntur rami eius; et erit quasi olíva glória eius, et//odor eius ut Líbani.//[8]//Converténtur sedéntes in umbra mea, colent tríticum et//germinábunt quasi vínea; memoriále eius sicut vinum Líbani.//[9]//Ephraim, quid ei//ultra idóla? Ego exáudio et respício in eum. Ego ut ábies virens: ex me fructus//tuus invenítur”.///[10]//Qui sápiens est, intéllegat ista, intéllegens sciat hæc! Quia rectæ viæ//Dómini, et iusti ambulábunt in eis; prævaricatóres vero córruent in eis».
RESPONSORIUM
(Os 14, 5; Ioel 4, 21)
℟.//Sanábo prævaricatiónem eórum, díligam eos spontánee,
*//Quia avérsus est//furor meus ab eis.
℣.//Vindicábo sánguinem eórum, quem non relínquam impunítum, et Dóminus//commorátur in Sion.
*//Quia avérsus est furor meus ab eis.
LECTIO ALTERA
Ex Tractátu Theodoréti Cyrrhénsis epíscopi De incarnatióne Dómini
(Nn. 26-27: PG 75, 1466-1467)
Sanabo contritiones eorum
Sponte accúrrit Iesus ad eas quæ de eo scriptæ fúerant passiónes; quas sæpe//discípulis suis prænuntiáverat, Petro étiam incrépito qui haud libénter passiónum//núntium excipiébat, demónstrans dénique salútem mundi per has confíeri.//Proptérea et adveniéntibus semet exhíbuit dicens://*Ego sum quem quǽritis//. Et//accusátus non respóndit, et cum posset latére, nóluit; quamquam álio non semel//témpore appetítus insídiis, declináverat.///Insuper et Ierúsalem deplórat, quæ incredulitáte sua exítium sibi comparábat,//et suprémæ ruínæ addícit templum olim famigerátum. Patiénter quoque se in//cápite percússum fert ab hómine duplíciter servíli. Exalapátus, conspútus,//vituperátus, excruciátus, flagellátus et postrémo in crucem actus et sócios//supplícii admíttens utrímque latrónes, et cum homicídis atque sceléstis//computátus acetúmque et fel ex mala vite percípiens, spinísque pro palmítibus//atque racémis coronátus et púrpura illúsus calamóque percússus, láncea latus//perfóssus et dénique sepúlcro illátus.///Hæc autem perpéssus est, dum salúti nostræ dat óperam. Nam quia ii qui//peccáto servíerant, peccáti pœnis facti erant obnóxii, ipse omni peccáto//immúnis, et qui omnis iustítiæ cursum confécerat, peccántium supplícium súbiit,//véteris maledícti decrétum cruce sua delens.//*Christus enim//, inquit Paulus,//*nos//*redémit de maledícto legis, factus pro nobis maledíctum: quia scriptum est://*Maledíctus omnis qui pendet in ligno//; spínea vero coróna finem Adámi//supplíciis impónens. Etenim post peccátum ille audíerat://*Maledícta terra in//*opéribus tuis: spinas et tríbulos germinábit tibi//.///Felle amaritúdinem ac moléstiam mortális passibilísque hóminum vitæ in se//recépit. Acéto hóminum in peius mutatiónem ipse sibi imputávit et ad melióra//réditum largítus est. Púrpura regnum significávit, cálamo infirmitátem//fragilitatémque poténtiæ diáboli ínnuit, álapa nostram publicávit libertátem,//nobis débitas tólerans ipse iniúrias, correctiónes atque plagas.///Latus, æque ac Adámus, perfóssus, non tamen féminam inde emergéntem//éxhibens, quæ mortem suo erróre génuit, sed vitæ fontem qui dúplici rívulo//mundum vivíficat; quorum alter in baptistério nos rénovat et immortáli stola//vestit, alter génitos alit in divína mensa ceu lac párvulos.
RESPONSORIUM
( Is 53, 5; 1 Petr 2, 24)
℟.//Vulnerátus est propter iniquitátes nostras, attrítus est propter scélera//nostra; disciplína pacis nostræ super eum.
*//Et livóre eius sanáti sumus.
℣.//Peccáta nostra ipse pértulit in córpore suo super lignum, ut, peccátis//mórtui, iustítiæ viverémus.
*//Et livóre eius sanáti sumus.
Oratio
Omnípotens sempitérne Deus, quem patérno nómine invocáre præsúmimus,//pérfice in córdibus nostris spíritum adoptiónis filiórum, ut promíssam//hereditátem íngredi mereámur. Per Dóminum.
FERIA III HEBDOMADÆ XIX
Ad Officium lectionis
LECTIO PRIOR
De libro Michǽæ prophétæ
3, 1-12
Propter peccata principum delebitur Ierusalem
[1]//«Audíte, príncipes Iacob et duces domus Israel: Numquid non vestrum est//scire iudícium?».//[2]//Sed ódio habétis bonum et dilígitis malum. Violénter tóllitis//pelles eórum désuper eos et carnem eórum désuper óssibus eórum.//[3]//Qui//cómedunt carnem pópuli mei et pellem eórum désuper excóriant; et ossa eórum//confríngunt et secant sicut carnem assam in lebéte et quasi carnem in médio//ollæ.//[4]//Tunc clamábunt ad Dóminum, et non exáudiet eos et abscóndet fáciem//suam ab eis in témpore illo, sicut péssima fecérunt ópera sua.///[5]//Hæc dicit Dóminus super prophétas, qui sedúcunt pópulum meum, qui cum//habent, quid mórdeant déntibus suis, prǽdicant pacem; et si quis non déderit in//ore eórum quíppiam, sanctíficant super eum prœlium.//[6]//Proptérea nox vobis sine//visióne erit, et ténebræ vobis sine divinatióne; et occúmbet sol super prophétas,//et obtenebrábitur super eos dies.//[7]//Et confundéntur vidéntes, et confundéntur//divíni, et opérient lábia sua omnes, quia non est respónsum Dei.//[8]//Verúmtamen//ego replétus sum fortitúdine spíritus Dómini, iudício et virtúte, ut annúntiem//Iacob scelus suum et Israel peccátum suum.///[9]//Audíte hoc, príncipes domus Iacob et iúdices domus Israel, qui//abominámini iudícium et ómnia recta pervértitis,//[10]//qui ædificátis Sion in//sanguínibus et Ierúsalem in iniquitáte.//[11]//Príncipes eius in munéribus iúdicant, et//sacerdótes eius in mercéde docent, et prophétæ eius in pecúnia divínant; et super//Dóminum requiéscunt dicéntes: «Numquid non Dóminus in médio nostrum?//Non vénient super nos mala».//[12]//Propter hoc causa vestri Sion quasi ager arábitur,//et Ierúsalem quasi acérvus lápidum erit, et mons templi in excélsa silvárum.
RESPONSORIUM
(Ps 78 (79), 1; Dan 3, 42. 29 a)
℟.//Deus, venérunt gentes in hereditátem tuam, polluérunt templum sanctum//tuum, posuérunt Ierúsalem in ruínas.
*//Ne confúndas nos, sed fac nobíscum//secúndum multitúdinem misericórdiæ tuæ.
℣.//Peccávimus enim et iníque égimus, recedéntes a te.
*//Ne confúndas nos,//sed fac nobíscum secúndum multitúdinem misericórdiæ tuæ.
LECTIO ALTERA
Ex Tractátu Theodoréti Cyrrhénsis epíscopi De incarnatióne Dómini
(N. 28: PG 75, 1467-1470)
Livore eius nos sanati sumus
Phármaca nostra sunt Servatóris nostri cruciátus. Quod Prophéta docens ait://*Ipse peccáta nostra perfert, et pro nobis dolet; nos autem reputávimus eum in//*labóre et plaga atque afflictióne versári. Ipse vulnerátus est propter peccáta//*nostra, attrítus est propter scélera nostra; disciplína pacis nostræ super eum;//*livóre eius nos sanáti sumus. Omnes quasi oves errávimus; ídeo tamquam ovis//*ad occisiónem ductus est, et sicut agnus coram tondénte se obmútuit//.///Et sicut pastor dispérsas oves cernens, unam ex óvibus manu tenens et ad//plácitum sibi páscuum ducens, réliquas étiam huius exémplo ad se pértrahit; sic//Deus Verbum cum genus hóminum errabúndum vidísset, servi forma assúmpta//eáque sibi copuláta, ad se per illam convértit univérsam hóminum natúram atque//ad divína páscua dedúxit eos qui male pascebántur et lupis erant obiécti.///Proptérea Servátor noster natúram nostram assúmpsit: proptérea Christus//Dóminus salutíferam excépit passiónem mortíque déditus, sepúlcro tráditus,//antíquam illam tyránnidem dépulit et corruptéla deténtis incorruptibilitátem//promísit. Nam dissolútum templum restáurans et resúscitans, mórtuis quoque//atque eius resurrectiónem exspectántibus veras firmásque promissiónes osténdit.///«Nam quemádmodum, inquit, sumpta ex vobis natúra, deitátis inhabitatióne//atque adunatióne, resurrectiónem obtínuit et, corruptibilitáte passionibúsque//depósitis, ad incorruptibilitátem immortalitatémque transívit, sic et vos dura//mortis servitúte absolvémini abiectáque corruptióne cum passiónibus//impassibilitáte vestiémini».///Idcírco et baptísmi donum cunctis homínibus per Apóstolos misit.//*Eúntes//*enim,//inquit//*, docéte omnes gentes, baptizántes eas in nómine Patris et Fílii et//*Spíritus Sancti//. Baptísmus adumbrátio quædam est et typus mortis domínicæ.//*Nam si complantáti,//inquit Paulus//*, fúimus similitúdini mortis Fílii eius, érimus et//*resurrectiónis//.
RESPONSORIUM
(Io 10, 15 b. 18 a; Ier 12, 7)
℟.//Animam meam pono pro óvibus;
*//Nemo tollit eam a me, sed ego pono//eam a meípso.
℣.//Relíqui domum meam, dimísi hereditátem meam; dedi diléctam ánimæ//meæ in manu inimicórum eius.
*//Nemo tollit eam a me, sed ego pono eam a//meípso.
Oratio
Omnípotens sempitérne Deus, quem patérno nómine invocáre præsúmimus,//pérfice in córdibus nostris spíritum adoptiónis filiórum, ut promíssam//hereditátem íngredi mereámur. Per Dóminum.
FERIA IV HEBDOMADÆ XIX
Ad Officium lectionis
LECTIO PRIOR
De libro Michǽæ prophétæ
4, 1-7
Gentes ascendunt ad montem Domini
Hæc dicit Dóminus://[1]//«Et erit in novíssimis diébus: Erit mons domus Dómini//præparátus in vértice móntium et sublímis super colles; et fluent ad eum pópuli.//[2]//Et properábunt gentes multæ et dicent: “Veníte, ascendámus ad montem Dómini//et ad domum Dei Iacob, et docébit nos de viis suis, et íbimus in sémitis eius”;//quia de Sion egrediétur lex, et verbum Dómini de Ierúsalem.///[3]//Et iudicábit inter pópulos multos et decérnet géntibus fórtibus usque in//longínquum; et concídent gládios suos in vómeres et hastas suas in falces; non//sumet gens advérsus gentem gládium, et non discent ultra belligeráre.//[4]//Et sedébit//unusquísque subtus vitem suam et subtus ficum suam, et non erit qui detérreat;//quia os Dómini exercítuum locútum est.///[5]//Quia omnes pópuli ambulábunt unusquísque in nómine dei sui; nos autem//ambulábimus in nómine Dómini Dei nostri in ætérnum et ultra.///[6]//“In die illa, dicit Dóminus, congregábo claudicántem, et eam, quam//eiéceram, cólligam et, quam afflíxeram;//[7]//et ponam claudicántem in relíquias et//eam, quæ laboráverat, in gentem robústam”. Et regnábit Dóminus super eos in//monte Sion ex hoc nunc et usque in ætérnum».
RESPONSORIUM
(Mic 4, 2; Io 4, 25)
℟.//Veníte, ascendámus ad montem Dómini et ad domum Dei Iacob:
*//Docébit//nos de viis suis et íbimus in sémitis eius.
℣.//Messías venit, qui dícitur Christus; cum vénerit ille, nobis annuntiábit//ómnia.
*//Docébit nos de viis suis et íbimus in sémitis eius.
LECTIO ALTERA
Ex Enarratiónibus sancti Augustíni epíscopi in Psalmos
(Ps 47, 7: CCL 38, 543-545)
Venite, ascendamus ad montem Domini
*Sicut audívimus, ita et vídimus//. O beáta Ecclésia! quodam témpore audísti,//quodam témpore vidísti. Audívit in promissiónibus, videt in exhibitiónibus;//audívit in prophetía, videt in Evangélio. Omnia enim quæ modo compléntur,//ántea prophetáta sunt. Erige óculos ergo et diffúnde per mundum; vide iam//hereditátem usque ad términos orbis terræ; vide iam impléri quod dictum est://*Adorábunt eum omnes reges terræ, omnes gentes sérvient illi//. Vide implétum//esse quod dictum est://*Exaltáre super cælos, Deus, et super omnem terram glória//*tua//. Vide illum cuius pedes et manus fixi sunt clavis, cuius ossa in ligno//pendéntia numeráta sunt, super cuius vestiméntum sors missa est; vide//regnántem, quem illi vidérunt pendéntem; vide in cælo sedéntem, quem//contempsérunt in terra ambulántem. Vide inde impléri://*Commemorabúntur, et//*converténtur ad Dóminum univérsi fines terræ, et adorábunt in conspéctu eius//*univérsæ pátriæ géntium//. Hæc videns excláma cum gáudio://*Sicut audívimus, ita//*et vídimus//.///Mérito sic vocátur ipsa Ecclésia de géntibus://*Audi, fília, et vide, et//*oblivíscere pópulum tuum et domum patris tui//. Audi, et vide: audis primo quod//non vides, vidébis póstea quod audísti.//*Pópulus,//inquit//*, quem non cognóvi,//*servívit mihi, in obaudítu auris obaudívit mihi//. Si//*in obaudítu auris obaudívit//,//ergo non vidit. Et ubi est,//*Quibus non est nuntiátum de eo, vidébunt; et qui non//*audiérunt, intéllegent?//Ad quos non missi sunt prophétæ, ipsi primo audiérunt et//intellexérunt prophétas: illi qui primo non audiérunt, póstea audiéntes admiráti//sunt. Remansérunt illi ad quos missi sunt, códices feréntes, veritátem non//intellegéntes, testaménti tábulas habéntes, et hereditátem non tenéntes. Sed nos//*sicut audívimus, ita et vídimus//.///*In civitáte Dómini virtútum, in civitáte Dei nostri//. Ibi audívimus, ibi et//vídimus.//*Deus fundávit eam in ætérnum//. Non se extóllant qui dicunt,//*Ecce hic//*est Christus, ecce illic//. Qui dicit://*Ecce hic est, ecce illic//, ad partes indúcit.//Unitátem promísit Deus: reges in unum collécti sunt, non per schísmata dissipáti//sunt. Sed forte ista cívitas quæ mundum ténuit, aliquándo evertétur. Absit://*Deus//*fundávit eam in ætérnum//. Si ergo eam Deus fundávit in ætérnum, quid times ne//cadat firmaméntum?
RESPONSORIUM
(Lev 26, 11-12; 2 Cor 6, 16 b)
℟.//Ponam habitáculum meum in médio vestri et non abominábitur vos ánima//mea.
*//Ambulábo inter vos et ero vester Deus vosque éritis pópulus meus.
℣.//Vos estis templum Dei vivi, sicut dicit Deus.
*//Ambulábo inter vos et ero//vester Deus vosque éritis pópulus meus.
Oratio
Omnípotens sempitérne Deus, quem patérno nómine invocáre præsúmimus,//pérfice in córdibus nostris spíritum adoptiónis filiórum, ut promíssam//hereditátem íngredi mereámur. Per Dóminum.
FERIA V HEBDOMADÆ XIX
Ad Officium lectionis
LECTIO PRIOR
De libro Michǽæ prophétæ
4, 14 — 5, 7
Messias erit pax
Hæc dicit Dóminus://[4,14]//«Nunc incíde te, fília incisiónis! Obsidiónem//posuérunt super nos; in virga percútiunt maxíllam iúdicis Israel.//[5,1]//Sed tu,//Béthlehem Ephratha, párvulus in mílibus Iudæ, ex te mihi egrediétur, qui sit//dominátor in Israel; et egréssus eius a tempóribus antíquis, a diébus æternitátis.//[2]//Propter hoc dabit eos usque ad tempus, in quo partúriens páriet; et relíquiæ//fratrum eius converténtur ad fílios Israel.//[3]//Et stabit et pascet in fortitúdine//Dómini, in sublimitáte nóminis Dómini Dei sui; et habitábunt secúre, quia nunc//magnus erit usque ad términos terræ,//[4]//et erit iste pax.///Assýrius cum vénerit in terram nostram et quando calcáverit in dómibus//nostris, suscitábimus super eum septem pastóres et octo primátes hóminum.//[5]//Et//pascent terram Assýriæ in gládio et terram Nemrod in lánceis; et liberábit ab//Assýrio, cum vénerit in terram nostram et cum calcáverit in fínibus nostris.///[6]//Et erunt relíquiæ Iacob in médio populórum multórum quasi ros a Dómino//et quasi imbres super herbam, quæ non exspéctat virum et non præstolátur fílios//hóminum.//[7]//Et erunt relíquiæ Iacob in géntibus, in médio populórum multórum,//quasi leo in iuméntis silvárum et quasi cátulus leónis in grégibus pécorum; qui//cum transíerit et conculcáverit et céperit, non est qui éruat».
RESPONSORIUM
(Cf. Mic 5, 1. 3. 4; Zac 9, 10 bc)
℟.//Béthlehem, cívitas Dei summi, ex te éxiet Dominátor Israel et egréssus//eius sicut a princípio diérum æternitátis et magnificábitur in médio univérsæ//terræ:
*//Et pax erit in terra nostra.
℣.//Loquétur pacem géntibus et impérium eius a mari usque ad mare.
*//Et pax//erit in terra nostra.
LECTIO ALTERA
Ex Tractátu sancti Gregórii Nysséni epíscopi De perfécta christiáni forma
(PG 46, 259-262)
Habemus Christum, qui est pax et lux nostra
*Ipse est pax nostra, qui fecit utráque unum//. Christum esse pacem cogitántes,//veram christiáni appellatiónem ostendémus, si per eam pacem, quæ in nobis est,//Christum vita nostra expressérimus.//*Ille interfécit inimicítiam//, ut inquit//Apóstolus. Ne ígitur eam in nobis ullo modo revivíscere patiámur, sed plane//mórtuam esse declarémus. Ne præcláre pro salúte nostra interféctam a Deo, nos//in nostrórum perníciem animórum irascéntes et iniuriárum reminiscéntes,//excitémus eam, quæ bene mórtua iacet, ímprobe in vitam revocántes.///Sed cum habeámus Christum, qui est pax, nos item inimicítiam occidámus,//ut, quod in ipso crédimus, id in nostra vita prosequámur. Ut ille enim médium//paríetem macériæ solvens duos cóndidit in semetípso in uno hómine fáciens//pacem, sic et nos reconciliémus non eos tantum qui nos extrínsecus oppúgnant,//sed illos étiam qui in nobis ipsis seditiónes cómmovent, ut ne concupíscat//ámplius advérsus spíritum caro, et spíritus advérsus carnem; sed prudéntia carnis//legi divínæ subiécta, in unum novum et pacíficum hóminem reædificáti et ex//duóbus unus effécti, in nobis ipsis pacem habeámus.///Hæc enim est pacis definítio, ut dissidéntium concórdia esse dicátur.//Quámobrem, quando natúræ nostræ bellum intestínum sublátum est, in nobis//pacem coléntes, pax effícimur et veram ac própriam in nobis hanc Christi//appellatiónem declarámus.///At Christum esse lucem veram et a mendácio remotíssimam considerántes,//díscimus vitam quoque nostram veræ lucis rádiis illustrári oportére. Solis autem//iustítiæ rádii sunt ipsæ virtútes, quæ ad nos illuminándos emánant,//*ut abiciámus//*ópera tenebrárum, et tamquam in die honéste ambulémus//, et repudiántes//abscóndita turpitúdinis atque ómnia in luce faciéntes, ipsi quoque lux evadámus//et, quod próprium est lucis, áliis per ópera splendeámus.///Quodsi Christum ut sanctificatiónem considerábimus, ab ímprobis et impúris//ómnibus tum factis tum cogitatiónibus abstinéntes, nos eius nóminis vere//partícipes ostendémus, quippe qui non verbis, sed vitæ nostræ actiónibus//sanctificatiónis virtútem præ nobis ferámus.
RESPONSORIUM
(Cf. Lc 1, 78. 79)
℟.//Visitávit nos Oriens ex alto
*//Ad dirigéndos pedes nostros in viam pacis.
℣.//Illumináre his, qui in ténebris et in umbra mortis sedent.
*//Ad dirigéndos//pedes nostros in viam pacis.
Oratio
Omnípotens sempitérne Deus, quem patérno nómine invocáre præsúmimus,//pérfice in córdibus nostris spíritum adoptiónis filiórum, ut promíssam//hereditátem íngredi mereámur. Per Dóminum.
FERIA VI HEBDOMADÆ XIX
Ad Officium lectionis
LECTIO PRIOR
De libro Michǽæ prophétæ
6, 1-15
Dominus iudicio cum populo suo contendit
[1]//Audíte, quæ Dóminus lóquitur: «Surge, conténde iudício coram móntibus, et//áudiant colles vocem tuam».//[2]//Audíte, montes, iudícium Dómini, et auscultáte,//fundaménta terræ; quia iudícium Dómini cum pópulo suo et cum Israel iudício//conténdit.///[3]//«Pópule meus, quid feci tibi et quid moléstus fui tibi? Respónde mihi.//[4]//Ego//edúxi te de terra Ægýpti et de domo serviéntium liberávi te et misi ante fáciem//tuam Móysen et Aaron et Maríam.//[5]//Pópule meus, meménto, quæso, quid//cogitáverit Balac rex Moab, et quid respónderit ei Bálaam fílius Beor, de Settim//usque ad Gálgalam, ut cognóscas iustítias Dómini».///[6]//«Quid dignum ófferam Dómino, dum curvo genu Deo excélso? Numquid//ófferam ei holocautómata et vítulos annículos?//[7]//Numquid placébunt Dómino//mília aríetum, multa mília torréntium ólei? Numquid dabo primogénitum meum//pro scélere meo, fructum ventris mei pro peccáto ánimæ meæ?».///[8]//Indicátum est tibi, o homo, quid sit bonum et quid Dóminus quærat a te://útique fácere iudícium et dilígere caritátem et sollícitum ambuláre cum Deo tuo.///[9]//Vox Dómini ad civitátem clamat — et sapiéntia est timére nomen tuum —://«Audíte, tribus et cœtus civitátis!//[10]//Numquid tolerábo batum iníquum et ephi//minus maledíctum?//[11]//Numquid iustificábo statéram ímpiam et saccélli póndera//dolósa?//[12]//Quia dívites eius repléti sunt iniquitáte, et habitántes in ea loquebántur//mendácium, et lingua eórum fraudulénta in ore eórum.///[13]//Ego ergo cœpi percútere te perditióne super peccátis tuis.//[14]//Tu cómedes et//non saturáberis, et sordes tuæ in médio tui. Tu removébis et non salvábis; et,//quos salváveris, in gládium dabo.//[15]//Tu seminábis et non metes, tu calcábis//olívam et non ungéris óleo, mustum et non bibes vinum».
RESPONSORIUM
(Mic 6, 8; Ps 36 (37), 3)
℟.//Indicátum est tibi, homo, quid sit bonum et quid Dóminus quærat a te:
*//Fácere iudícium et dilígere caritátem et sollícitum ambuláre cum Deo tuo.
℣.//Spera in Dómino et fac bonitátem et inhabitábis terram.
*//Fácere iudícium//et dilígere caritátem et sollícitum ambuláre cum Deo tuo.
LECTIO ALTERA
Ex Sermóne sancti Paciáni epíscopi De baptísmo
(Nn. 5-6: PL 13, 1092-1093)
Novos per Spiritum mores sequamur in Christo
Peccátum Adæ in genus omne transíerat://*Per unum enim hómin//em, sicut//Apóstolus dicit,//*delíctum introívit, et per delíctum mors: sic et in omnes hómines//*devénit//. Ergo et iustítia Christi necésse est ut in genus tránseat; ac sicut ille per//peccátum stirpem suam pérdidit, ita Christus per iustítiam genus suum omne//vivíficet. Hoc urget Apóstolus dicens://*Ut sicut per inobœdiéntiam uníus//*peccatóres constitúti sunt multi, sic per dicto audiéntiam uníus, iusti//*constituántur multi: ac sicut regnávit delíctum in mortem, simíliter et grátia//*regnet per iustítiam in vitam ætérnam//.///Dicet mihi áliquis: «Sed peccátum Adæ mérito transívit in pósteros, quia ex//ipso géniti erant; et numquid nos a Christo géniti sumus, ut propter ipsum salvi//esse possímus?». Carnália cogitáre nolíte: iam vidébitis quáliter Christo parénte//generémur. Novíssimis tempóribus ánimam útique cum carne accépit Christus ex//María: hanc venit salvam fácere, hanc apud ínferos non relíquit, hanc spirítui suo//coniúnxit et suam fecit. Et hæ sunt núptiæ Dómini, uni carni coniúnctæ, ut//secúndum illud magnum sacraméntum fíerent duo in carne una, Christus et//Ecclésia.///Ex his núptiis christiána plebs náscitur, veniénte désuper Spíritu Dómini;//nostrarúmque animárum substántiæ, superfúso et admíxto prótinus seménte//cælésti, viscéribus matris inoléscimus, alvóque eius effúsi vivificámur in//Christo. Unde Apóstolus://*Primus Adam, in ánimam vivéntem; novíssimus Adam,//*in spíritum vivificántem//. Sic génerat Christus in Ecclésia per suos sacerdótes, ut//idem Apóstolus://*Christo autem ego vos génui//. Atque ita Christi semen, id est//Dei Spíritus novum hóminem alvo matris agitátum, et partu fontis excéptum,//mánibus sacerdótis effúndit, fide tamen prónuba.///Recipiéndus est ergo Christus ut géneret, quia sic Ioánnes apóstolus dicit://*Quotquot eum recepérunt, dedit eis potestátem fílios Dei fíeri//. Hæc autem//compléri álias néqueunt, nisi lavácri et chrísmatis et antístitis sacraménto.//Lavácro enim peccáta purgántur; chrísmate Sanctus Spíritus superfúnditur;//utráque vero ista manu et ore antístitis impetrámus: atque ita totus homo//renáscitur et innovátur in Christo;//*ut sicut resurréxit Christus a mórtuis, sic et//*nos in novitáte vitæ ambulémus;//id est, ut depósitis vitæ véteris erróribus, novos//per Spíritum mores sequámur in Christo.
RESPONSORIUM
(Rom 5, 19. 21; 1 Io 4, 10)
℟.//Sicut per inobœdiéntiam uníus hóminis peccatóres constitúti sunt multi, ita//et per uníus obœditiónem iusti constituéntur multi.
*//Ut sicut regnávit peccátum//in morte, ita et grátia regnet in vitam ætérnam per Iesum Christum.
℣.//Misit Deus Fílium suum propitiatiónem pro peccátis nostris.
*//Ut sicut//regnávit peccátum in morte, ita et grátia regnet in vitam ætérnam per Iesum//Christum.
Oratio
Omnípotens sempitérne Deus, quem patérno nómine invocáre præsúmimus,//pérfice in córdibus nostris spíritum adoptiónis filiórum, ut promíssam//hereditátem íngredi mereámur. Per Dóminum.
SABBATO HEBDOMADÆ XIX
Ad Officium lectionis
LECTIO PRIOR
De libro Michǽæ prophétæ
7, 7-20
Civitas Dei exspectat salutem. Salus in remissione peccatorum
[7]//Ego ad Dóminum aspíciam, exspectábo Deum salvatórem meum; áudiet me//Deus meus.///[8]//Ne lætéris, inimíca mea, super me, quia cécidi: consúrgam; cum sédeo in//ténebris, Dóminus lux mea est.//[9]//Iram Dómini porto, quóniam peccávi ei, donec//iúdicet causam meam et fáciat iudícium meum; edúcet me in lucem, vidébo//iustítiam eius.//[10]//Et aspíciet inimíca mea et operiétur confusióne, quæ dicit ad me://«Ubi est Dóminus Deus tuus?». Oculi mei vidébunt in eam; nunc erit in//conculcatiónem ut lutum plateárum.///[11]//Dies véniet ut ædificéntur macériæ tuæ; in die illa dilatabúntur fines tui.//[12]//In//die illa usque ad te vénient habitántes ab Assýria usque ad Ægýptum et ab//Ægýpto usque ad flumen et a mari usque ad mare et a monte usque ad montem.//[13]//Terra autem erit in desolatiónem propter habitatóres suos et propter fructum//óperum eórum.///[14]//Pasce pópulum tuum in virga tua, gregem hereditátis tuæ, habitántes solos//in saltu, in médio hortórum; pascántur Basan et Gálaad iuxta dies antíquos.//[15]//Secúndum dies egressiónis tuæ de terra Ægýpti osténde nobis mirabília.//[16]//Vidébunt gentes et confundéntur super omni fortitúdine sua, ponent manum//super os, aures eórum surdæ erunt;//[17]//lingent púlverem sicut serpens, velut reptília//terræ. Treméntes exíbunt de ǽdibus suis — ad Dóminum Deum nostrum —//formidábunt et timébunt te.///[18]//Quis Deus símilis tui, qui aufers iniquitátem, et transis peccátum//reliquiárum hereditátis tuæ? Non servat in ætérnum furórem suum, quóniam//volens misericórdiam est.//[19]//Revertétur et miserébitur nostri, calcábit iniquitátes//nostras et proíciet in profúndum maris ómnia peccáta nostra.//[20]//Dabis veritátem//Iacob, misericórdiam Abraham, quæ iurásti pátribus nostris a diébus antíquis.
RESPONSORIUM
(Hebr 10, 37 b; Mic 7, 19 b)
℟.//Qui ventúrus est, véniet et non tardábit; et iam non erit timor in fínibus//nostris:
*//Quóniam ipse est salvátor noster.
℣.//Calcábit iniquitátes nostras et proíciet in profúndum maris ómnia peccáta//nostra;
*//Quóniam ipse est salvátor noster.
LECTIO ALTERA
Ex Sermóne sancti Paciáni epíscopi De baptísmo
(Nn. 6-7: PL 13, 1093-1094)
Quis, Deus, similis tui, qui aufers iniquitatem?
*Sicut portávimus imáginem terréni hóminis, portémus et eius qui de cælo est;//*quia primus homo de terra terrénus, secúndus a cælo cæléstis//. Quod agéntes,//dilectíssimi, iam non moriémur ámplius. Etiam si in hoc córpore resolvámur,//vivémus in Christo, sicut ait ipse://*Qui in me credíderit, licet moriátur, vivet//.///Certi dénique sumus, ipso teste Dómino, et Abraham et Isaac et Iacob et//omnes sanctos Dei vívere. Dénique de his ipsis ait Dóminus://*Omnes autem illi//*vivunt: Deus enim vivórum est, non mortuórum//. Et Apóstolus de se dicit://*Mihi//*vívere Christus est, et mori lucrum: optárem dissólvi et cum Christo esse//.//Adhuc://*Nos autem dum in córpore hoc sumus, peregrinámur a Dómino. Per//*fidem enim ambulámus, non per spéciem//. Hoc est quod crédimus, dilectíssimi//fratres. Céterum://*Si in hoc sǽculo sperántes sumus, miserabilióres ómnibus//*homínibus sumus//. Vita mundi et pecúdibus et feris et alítibus, ut vidétis ipsi, aut//nobíscum est commúnis aut lóngior. Et illud hómini próprium, quod per//Spíritum suum dedit Christus, id est vita perpétua, sed si iam non peccámus//ámplius. Quia sicut mors scélere acquíritur, virtúte vitátur; ita vita sceléribus//amíttitur, virtúte retinétur.//*Stipéndia ergo peccáti mors; donum Dei, vita ætérna//*per Iesum Christum Dóminum nostrum//.///Ille est, ille qui rédimit,//*donans nobis ómnia peccáta//, sicut Apóstolus dicit,//*et//*delens quod advérsus nos erat chirógraphum inobauditiónis; quia et ipsum tulit//*de médio, affígens illud cruci; éxuens se carnem, tradúxit potestátes, líbere//*triúmphans eas in semetípso//. Solvit compedítos et víncula nostra disrúpit, sicut//David díxerat://*Dóminus érigit elísos, Dóminus solvit compedítos, Dóminus//*illúminat cæcos//. Et íterum://*Dirupísti víncula mea, tibi sacrificábo hóstiam//*laudis//. Solúti ítaque de vínculis, ubi per baptísmi sacraméntum ad signum//Dómini convénimus, sánguine Christi et nómine liberáti.///Igitur, dilectíssimi, semel ablúimur, semel liberámur, semel in regnum//immortále suscípimur; semel//*felíces sunt, quorum remíssa sunt facínora et//*quorum tecta sunt peccáta//. Tenéte fórtiter quod accepístis, serváte felíciter,//ámplius peccáre nolíte. Puros vos ex eo et immaculátos in diem Dómini//reserváte.
RESPONSORIUM
(1 Cor 15, 47. 49; Col 3, 9 b. 10)
℟.//Primus homo de terra terrénus; secúndus homo de cælo.
*//Sicut//portávimus imáginem terréni, portábimus et imáginem cæléstis.
℣.//Exuístis vos véterem hóminem et induístis novum, eum, qui renovátur in//agnitiónem secúndum imáginem eius, qui creávit eum.
*//Sicut portávimus//imáginem terréni, portábimus et imáginem cæléstis.
Oratio
Omnípotens sempitérne Deus, quem patérno nómine invocáre præsúmimus,//pérfice in córdibus nostris spíritum adoptiónis filiórum, ut promíssam//hereditátem íngredi mereámur. Per Dóminum.
DOMINICA
Ad Officium lectionis
LECTIO PRIOR
De libro Isaíæ prophétæ
6, 1-13
Vocatio Isaiæ prophetæ
[1]//In anno, quo mórtuus est rex Ozías, vidi Dóminum sedéntem super sólium//excélsum et elevátum; et fímbriæ eius replébant templum.//[2]//Séraphim stabant//iuxta eum; sex alæ uni et sex alæ álteri: duábus velábat fáciem suam et duábus//velábat pedes suos et duábus volábat.//[3]//Et clamábat alter ad álterum et dicébat://«Sanctus, Sanctus, Sanctus Dóminus exercítuum; plena est omnis terra glória//eius».///[4]//Et commóta sunt superliminária cárdinum a voce clamántis, et domus//repléta est fumo.//[5]//Et dixi: «Væ mihi, quia périi! Quia vir pollútus lábiis ego sum//et in médio pópuli pollúta lábia habéntis ego hábito et regem, Dóminum//exercítuum, vidi óculis meis».///[6]//Et volávit ad me unus de séraphim, et in manu eius cálculus, quem fórcipe//túlerat de altári,//[7]//et tétigit os meum et dixit: «Ecce tétigit hoc lábia tua, et//auferétur iníquitas tua, et peccátum tuum mundábitur».///[8]//Et audívi vocem Dómini dicéntis: «Quem mittam? Et quis ibit nobis?». Et//dixi: «Ecce ego, mitte me».//[9]//Et dixit: «Vade, et dices pópulo huic: “Audiéntes//audíte et nolíte intellégere, et vidéntes vidéte et nolíte cognóscere”.//[10]//Pingue//redde cor pópuli huius et aures eius ággrava et óculos eius excǽca, ne forte//vídeat óculis suis et áuribus suis áudiat et corde suo intéllegat et convertátur et//sanétur».///[11]//Et dixi: «Usquequo, Dómine?». Et dixit: «Donec desoléntur civitátes//absque habitatóre et domus sine hómine, et terra relinquátur desérta».//[12]//Et longe//addúcet Dóminus hómines, et magna erit desolátio in médio terræ;//[13]//et adhuc in//ea decimátio, et rursus excisióni tradétur sicut terebínthus et sicut quercus, in//quibus deiéctis manébit áliquid stábile. Semen sanctum erit id quod stéterit in ea.
RESPONSORIUM
(Ap 4, 8 c; Is 6, 3)
℟.//Sanctus, sanctus, sanctus Dóminus Deus omnípotens, qui erat et qui est et//qui ventúrus est;
*//Plena est omnis terra glória eius.
℣.//Séraphim clamábant alter ad álterum: Sanctus, sanctus, sanctus Dóminus//exercítuum.
*//Plena est omnis terra glória eius.
LECTIO ALTERA
Ex Homilíis sancti Ioánnis Chrysóstomi epíscopi in Matthǽum
(Hom. 15, 6. 7: PG 57, 231-232)
Sal terræ et lux mundi
*Vos estis sal terræ//. Non enim pro vestra vita, sed pro toto orbe, inquit,//verbum vobis commíttitur. Neque in duas urbes vos mitto, vel decem vel vigínti;//neque in unam vos mitto gentem, sicut prophétas olim, sed in terram, in mare et//in univérsum orbem; et hunc péssime afféctum. Cum dixit enim://*Vos estis sal//*terræ//, osténdit univérsam hóminum natúram infatuátam, et a peccátis corrúptam//esse. Ideo has in illis máxime virtútes requírit, quæ sunt ad multórum//sollicitúdinem geréndam magis necessáriæ et útiles. Etenim qui mitis est,//modéstus, miséricors et iustus, non in se tantum bona ópera conclúdit, sed étiam//id curat ut egrégii illi fontes ad aliórum manent utilitátem. Rursum qui mundus//est corde, pacíficus et pro veritáte pulsus, vitam suam ad commúnem utilitátem//dírigit.///Ne putétis, inquit, vos ad lévia quædam certámina trahi, neque de rebus//exíguis apud vos agi://*Vos estis sal terræ//. Quid ígitur? num illi pútrida//restaurárunt? Nequáquam. Non possunt enim iam putrefácta salis permixtióne//iuváre. Non hoc certe fecérunt; sed renováta prius, et sibi trádita, et a fœtóre illo//liberáta, tunc cum sale miscébant atque in illa novitáte servábant, quam a//Dómino accéperant. Nam liberári a fœtóre peccatórum, Christi virtútis opus fuit;//at non ad illum fœtórem revérti, id illórum diligéntiæ et labóris opus erat.///Viden’ quómodo paulátim osténdit ipsos prophétis esse melióres? Non enim//Palæstínæ doctóres esse ait, sed totíus orbis terræ. Nolíte ergo mirári, inquit, si//áliis relíctis, vos álloquar et ad tanta vos perícula pértraham. Consideráte enim//quot quantísque civitátibus, pópulis, géntibus vos præféctos missúrus sim.//Ideóque non vos tantum prudéntes esse volo, sed ut álios símiles faciátis. Nisi//enim tales fuéritis, ne vobis quidem ipsis suffícere potéritis.///Nam álii quidem infatuáti, ministério vestro resipíscere possunt; vos autem,//si in illud malum incidátis, álios vobíscum in perníciem tráhitis. Itaque quanto//maióra vobis committúntur negótia, tanto maióre stúdio opus habétis.//Quaprópter ait://*Si autem sal infatuátum fúerit, in quo saliétur? Ad níhilum valet//*ultra, nisi ut mittátur foras, et conculcétur ab homínibus//.///Ne enim audiéntes://*Cum exprobráverint vos et persecúti vos fúerint, et//*díxerint omne malum verbum advérsum vos//, in médium prodíre tímeant, dicit://«Nisi ad hæc paráti fuéritis, frustra elécti estis. Itaque maledícta necessário//sequúntur neque in áliquo vos lædunt, sed vestram testificántur firmitátem. Si//vero illa metuéntes, ab illa vobis congruénte veheméntia destitéritis, multo//gravióra passúri estis, apud omnes male auditúri, et ómnibus contémptui éritis://illud enim est conculcári».///Deínde ad áliud sublímius pergit exémplum://*Vos estis lux mundi//. Iterum//mundi, non gentis uníus vel vigínti civitátum, sed totíus orbis: lux intellegíbilis,//his soláribus rádiis præstántior, quemádmodum et sal spiritále. Primo sal, deínde//lux, ut discas quantum ex acri sermóne lucrum provéniat, quanta ex gravi//doctrína utílitas. Stringit enim, nec sinit difflúere, et ad virtútem ducens//respiciéndi vim indit.//*Non potest cívitas abscóndi supra montem pósita; neque//*accéndunt lucérnam et ponunt eam sub módio//. Rursus per hæc illos ad//accurátam vitæ ratiónem éxcitat, docens eos ut sollícite sibi cáveant, útpote qui//sub ómnium óculis verséntur, et in médio totíus orbis theátro decértent.
RESPONSORIUM
(Act 1, 8; Mt 5, 16)
℟.//Accipiétis virtútem superveniénte Sancto Spíritu in vos;
*//Et éritis mihi//testes usque ad últimum terræ.
℣.//Lúceat lux vestra coram homínibus, ut vídeant vestra bona ópera et//gloríficent Patrem vestrum.
*//Et éritis mihi testes usque ad últimum terræ.
Oratio
Deus, qui diligéntibus te bona invisibília præparásti, infúnde córdibus nostris//tui amóris afféctum, ut, te in ómnibus et super ómnia diligéntes, promissiónes//tuas, quæ omne desidérium súperant, consequámur. Per Dóminum.
FERIA II HEBDOMADÆ XX
Ad Officium lectionis
LECTIO PRIOR
De libro Isaíæ prophétæ
3, 1-15
Obiurgationes contra Ierusalem
[1]//Ecce Dominátor, Dóminus exercítuum, aufert a Ierúsalem et a Iuda robur et//præsídium, omne robur panis et omne robur aquæ,//[2]//fortem et virum bellatórem,//iúdicem et prophétam et haríolum et senem,//[3]//príncipem super quinquagínta et//honorábilem vultu et consiliárium et sapiéntem magum et prudéntem//incantatórem.//[4]//Et dabo púeros príncipes eórum; et infántes dominabúntur eis.///[5]//Et írruet pópulus, vir ad virum, unusquísque ad próximum suum://tumultuábitur puer contra senem, et ignóbilis contra nóbilem.//[6]//Apprehéndet enim//vir fratrem suum in domo patris sui: «Vestiméntum tibi est, princeps esto noster,//ruína autem hæc sub manu tua».///[7]//Clamábit in die illa dicens: «Non sum médicus, et in domo mea non est//panis neque vestiméntum; nolíte constitúere me príncipem pópuli».//[8]//Ruit enim//Ierúsalem, et Iudas cóncidit, quia lingua eórum et adinventiónes eórum contra//Dóminum, ut provocárent óculos maiestátis eius.///[9]//Procácitas vultus eórum accúsat eos, et peccátum suum quasi Sódoma//prædicavérunt nec abscondérunt; væ ánimæ eórum, quóniam réddita sunt eis//mala!//[10]//Dícite iusto: «Bene!», quóniam fructum adinventiónum suárum cómedet.//[11]//Væ ímpio in malum: retribútio enim mánuum eius fiet ei!//[12]//Pópulum meum//ópprimit infans, et mulíeres dominántur ei. Pópule meus, qui te beátum dicunt,//ipsi te decípiunt et viam gréssuum tuórum díssipant.///[13]//Surgit ad arguéndum Dóminus et stat ad iudicándos pópulos.//[14]//Dóminus ad//iudícium véniet cum sénibus pópuli sui et princípibus eius: «Vos enim depásti//estis víneam, et rapína páuperis in dómibus vestris.//[15]//Quare attéritis pópulum//meum et fácies páuperum commolítis?», dicit Dóminus, Deus exercítuum.
RESPONSORIUM
(Is 3, 10. 11. 13)
℟.//Dícite iusto: «Bene!», quóniam fructum adinventiónum suárum//cómedet.
*//Væ ímpio in malum: retribútio mánuum eius fiet ei!
℣.//Surgit ad arguéndum Dóminus et stat ad iudicándos pópulos.
*//Væ ímpio//in malum: retribútio mánuum eius fiet ei!
LECTIO ALTERA
Ex Morálium libris sancti Gregórii Magni papæ in Iob
(Lib. 3, 39-40: PL 75, 619-620)
Foris pugnæ, intus timores
Sancti viri tribulatiónum bello deprehénsi, cum uno eodémque témpore álios//feriéntes, álios suadéntes ferunt, illis oppónunt scutum patiéntiæ, istis intórquent//iácula doctrínæ; atque ad utrúmque pugnándi modum mira virtútis arte se//érigunt; quátenus et pervérsa intus sapiénter dóceant, et foras fórtiter advérsa//contémnant; hos docéntes córrigant, illos tolerántes premant. Insurgéntes//namque hostes patiéndo despíciunt, infirmántes vero cives compatiéndo ad//salútem redúcunt: illis resístunt, ne et álios súbtrahant; istis métuunt, ne vitam//rectitúdinis fúnditus perdant.///Videámus castrórum Dei mílitem contra utráque prœliántem: Ait://*Foris//*pugnæ, intus timóres//. Enúmerat bella, quæ extrínsecus tólerat, dicens://*Perículis//*flúminum, perículis latrónum, perículis ex génere, perículis ex géntibus,//*perículis in civitáte, perículis in solitúdine, perículis in mari, perículis in falsis//*frátribus//. In hoc autem bello, quæ contra adversárium spícula intórqueat,//adiúngat://*In labóre et ærúmna, in vigíliis multis, in fame et siti, in ieiúniis multis,//*in frígore et nuditáte//.///Sed inter tot certámina deprehénsus, dicat quanto vigiliárum munímine étiam//castra custódiat. Nam prótinus adiúngit://*Præter illa quæ extrínsecus sunt,//*instántia mea cotidiána, sollicitúdo ómnium Ecclesiárum//. Ecce in se bella//fórtiter súscipit et tuéndis se próximis misericórditer impéndit. Narrat mala quæ//pátitur, subiúngit bona quæ impartítur.///Pensémus ergo, cuius labóris sit uno eodémque témpore foris advérsa//toleráre, intus infírma protégere. Foris pugnas pátitur, quia verbéribus scínditur,//caténis ligátur; intus metum tólerat, quia passiónem suam non sibi, sed discípulis//obésse formídat. Unde et eísdem scribit, dicens://*Nemo moveátur in//*tribulatiónibus istis. Ipsi enim scitis quod in hoc pósiti sumus//. Aliórum quippe//casus in própria passióne metuébat, ne dum ipsum discípuli afflíctum pro fide//verbéribus agnóscerent, fidéles se profitéri recusárent.///O imménsæ caritátis víscera! Déspicit quod ipse pátitur, et curat ne quid//pravæ persuasiónis discípuli in corde patiántur. In se contémnit vúlnera córporis,//et in áliis vúlnera medétur cordis. Habent quippe hoc iusti próprium, ut in dolóre//pósiti tribulatiónis suæ, curam non déserant utilitátis aliénæ; et cum de se//advérsa patiéntes dolent, áliis necessária docéntes prǽvident, et quasi percússi//quidam magni médici ægrótant. Ipsi tólerant scissúras vúlneris, et áliis próferunt//medicaménta sanitátis.
RESPONSORIUM
(Cf. Iob 13, 20. 21; cf. Ier 10, 24)
℟.//Non abscóndas me, Dómine, a fácie tua; manum tuam longe fac a me,
*//Et//formído tua non me térreat.
℣.//Córripe me, Dómine, in misericórdia, non in furóre tuo, ne forte ad//níhilum rédigas me.
*//Et formído tua non me térreat.
Oratio
Deus, qui diligéntibus te bona invisibília præparásti, infúnde córdibus nostris//tui amóris afféctum, ut, te in ómnibus et super ómnia diligéntes, promissiónes//tuas, quæ omne desidérium súperant, consequámur. Per Dóminum.
FERIA III HEBDOMADÆ XX
Ad Officium lectionis
LECTIO PRIOR
De libro Isaíæ prophétæ
7, 1-17
In timore belli signum Emmanuelis
[1]//Factum est in diébus Achaz fílii Ióatham fílii Ozíæ regis Iudæ, ascéndit//Rasin rex Sýriæ et Phácee fílius Romelíæ rex Israel in Ierúsalem ad prœliándum//contra eam; et non potuérunt debelláre eam.///[2]//Et nuntiavérunt dómui David dicéntes: «Requiévit Sýria super Ephraim». Et//commótum est cor eius et cor pópuli eius, sicut movéntur ligna silvárum a fácie//venti.//[3]//Et dixit Dóminus ad Isaíam: «Egrédere in occúrsum Achaz, tu et//Seáriasub fílius tuus, ad extrémum aquædúctus piscínæ superióris in viam agri//fullónis;//[4]//et dices ad eum;///Vide, ut síleas; noli timére, et cor tuum ne formídet a duábus caudis titiónum//fumigántium istórum, ob ardórem iræ Rasin et Sýriæ et fílii Romelíæ,//[5]//eo quod//consílium malum iníerit contra te Sýria, Ephraim et fílius Romelíæ dicéntes://[6]//“Ascendámus ad Iudam et terrórem iniciámus ei et avellámus eum ad nos et//ponámus regem in médio eius fílium Tábeel”».//[7]//Hæc dicit Dóminus Deus://«Non stabit et non erit!//[8]//Caput enim Sýriæ Damáscus,//et caput Damásci Rasin;//et adhuc sexagínta et quinque anni,//et désinet Ephraim esse pópulus;//[9]//et caput Ephraim Samaría,//et caput Samaríæ fílius Romelíæ.//Si non credidéritis, non permanébitis».///[10]//Et adiécit Dóminus loqui ad Achaz dicens://[11]//«Pete tibi signum a Dómino//Deo tuo in profúndum inférni sive in excélsum supra».//[12]//Et dixit Achaz: «Non//petam et non tentábo Dóminum».///[13]//Et dixit: «Audíte ergo, domus David; numquid parum vobis est moléstos//esse homínibus, quia molésti estis et Deo meo?//[14]//Propter hoc dabit Dóminus ipse//vobis signum. Ecce, virgo concípiet et páriet fílium et vocábit nomen eius//Emmánuel;//[15]//butýrum et mel cómedet, ut ipse sciat reprobáre malum et elígere//bonum.//[16]//Quia ántequam sciat puer reprobáre malum et elígere bonum,//desolábitur terra, cuius tu formídas duos reges;//[17]//addúcet Dóminus super te et//super pópulum tuum et super domum patris tui dies, qui non venérunt a diébus//separatiónis Ephraim a Iuda, regem Assyriórum».
RESPONSORIUM
(Is 7, 14 b; 8, 10 c; Lc 1, 30 a. 31 a)
℟.//Ecce virgo concípiet et páriet fílium;
*//Et vocábit nomen eius Emmánuel,//quia nobíscum Deus.
℣.//Ne tímeas, María: Ecce concípies in útero et páries fílium.
*//Et vocábit//nomen eius Emmánuel, quia nobíscum Deus.
LECTIO ALTERA
Ex Homilíis sancti Bernárdi abbátis in Láudibus Vírginis Matris
(Hom. 2, 1-2. 4: Opera omnia, Edit. Cisterc. 4 [1966], 21-23)
Ab Altissimo præparata, a patribus præsignata
Deum huiúsmodi decébat natívitas, qua nónnisi de Vírgine nascerétur; talis//congruébat et Vírgini partus, ut non páreret nisi Deum. Proínde factor hóminum,//ut homo fíeret nascitúrus de hómine, talem sibi ex ómnibus débuit delígere,//immo cóndere matrem, qualem et se decére sciébat et sibi nóverat placitúram.///Vóluit ítaque esse vírginem, de qua immaculáta immaculátus procéderet,//ómnium máculas purgatúrus.///Vóluit et húmilem de qua mitis et húmilis corde prodíret, harum in se//virtútum necessárium ómnibus saluberrimúmque exémplum ostensúrus. Dedit//ergo Vírgini partum, qui ei iam ante et virginitátis inspiráverat votum et//humilitátis prærogáverat méritum.///Alióquin quómodo Angelus eam in sequéntibus grátia plenam pronúntiat, si//quídpiam vel parum boni, quod ex grátia non esset, habébat? Ut ígitur, quæ//Sanctum sanctórum conceptúra erat páriter et paritúra, sancta esset córpore,//accépit donum virginitátis, ut esset et mente accépit et humilitátis.///His nimírum Virgo régia gemmis ornáta virtútum, geminóque mentis páriter//et córporis decóre præfúlgida, spécie sua et pulchritúdine sua in cæléstibus//cógnita, cæli cívium in se provocávit aspéctus, ita ut et Regis ánimum in sui//concupiscéntiam inclináret et cæléste núntium ad se de supérnis edúceret.///*Missus est//, inquit,//*Angelus ad Vírginem//. Vírginem carne, vírginem mente,//vírginem professióne, vírginem dénique qualem descríbit Apóstolus, mente et//córpore sanctam; nec nóviter nec fortuítu invéntam, sed a sǽculo eléctam, ab//Altíssimo præcógnitam et sibi præparátam, ab ángelis servátam, a pátribus//præsignátam, a prophétis promíssam.
RESPONSORIUM
(Lc 1, 35; Ps 44 (45), 11 a. 12 a)
℟.//Spíritus Sanctus supervéniet in te, María, et virtus Altíssimi obumbrábit//tibi.
*//Quod nascétur, sanctum vocábitur, Fílius Dei.
℣.//Audi, fília, et vide et inclína aurem tuam et concupíscet rex spéciem//tuam.
*//Quod nascétur, sanctum vocábitur, Fílius Dei.
Oratio
Deus, qui diligéntibus te bona invisibília præparásti, infúnde córdibus nostris//tui amóris afféctum, ut, te in ómnibus et super ómnia diligéntes, promissiónes//tuas, quæ omne desidérium súperant, consequámur. Per Dóminum.
FERIA IV HEBDOMADÆ XX
Ad Officium lectionis
LECTIO PRIOR
De libro Isaíæ prophétæ
9, 7 — 10, 4
Ira Dei contra regnum Israel
[9,7]//Verbum misit Dóminus in Iacob, et cécidit in Israel.//[8]//Et sciet omnis pópulus//Ephraim et habitántes Samaríam, in supérbia et magnitúdine cordis dicéntes://[9]//«Láteres cecidérunt, sed quadris lapídibus ædificábimus; sycómori succísæ//sunt, sed cedris commutábimus».//[10]//Et elevávit Dóminus hostes super eum et//inimícos eius excitávit,//[11]//Sýriam ab oriénte et Philísthim ab occidénte, qui//devoravérunt Israel toto ore. In ómnibus his non est avérsus furor eius, sed adhuc//manus eius exténta.///[12]//Et pópulus non est revérsus ad percutiéntem se, et Dóminum exercítuum//non inquisiérunt.//[13]//Et succídit Dóminus ab Israel caput et caudam, palmam et//arúndinem die una://[14]//longǽvus et honorábilis vultu ipse est caput, et prophéta//docens mendácium ipse est cauda;//[15]//rectóres pópuli istíus seducéntes et, qui//regebántur, periérunt.//[16]//Propter hoc super adulescéntulis eius non lætábitur//Dóminus et pupillórum eius et viduárum non miserébitur, quia omnis ímpius est//et nequam, et univérsum os lóquitur stultítiam. In ómnibus his non est avérsus//furor eius, sed adhuc manus eius exténta.///[17]//Succénsa est enim quasi ignis impíetas, veprem et spinam vorat, et//succénditur in densitáte saltus, et convolvúntur colúmnæ fumi.//[18]//In ira Dómini//exercítuum incénditur terra; et est pópulus quasi esca ignis: vir fratri suo non//parcit.//[19]//Et dévorat ad déxteram et esúrit et cómedit ad sinístram et non saturátur;//unusquísque carnem próximi sui vorat://[20]//Manásses Ephraim et Ephraim//Manássen, simul ipsi contra Iudam. In ómnibus his non est avérsus furor eius,//sed adhuc manus eius exténta.///[10,1]//Væ, qui condunt leges iníquas et scribéntes iniustítiam scribunt,//[2]//ut//ópprimant in iudício páuperes et vim fáciant causæ humílium pópuli mei, ut fiant//víduæ præda eórum, et pupíllos dirípiant!//[3]//Quid faciétis in die visitatiónis et//calamitátis de longe veniéntis? Ad cuius confugiétis auxílium et ubi//derelinquétis glóriam vestram?//[4]//Nam incurvabímini subter captívos et infra//occísos cadétis. In ómnibus his non est avérsus furor eius, sed adhuc manus eius//exténta.
RESPONSORIUM
(Lam 2, 1)
℟.//Quómodo obtéxit calígine in furóre suo Dóminus fíliam Sion!
*//Proiécit//de cælo in terram glóriam Israel.
℣.//Non est recordátus scabélli pedum suórum, in die furóris sui.
*//Proiécit de//cælo in terram glóriam Israel.
LECTIO ALTERA
Ex Sermónibus sancti Augustíni epíscopi
(Sermo Caillau-Saint-Yves 2, 92: PLS 2, 441-442)
Qui perseveraverit usque in finem, hic salvus erit
Quotiescúmque pressúræ seu tribulatiónis áliquid pátimur, admonitiónes sunt//et simul correptiónes nostræ. Nam et ipsæ sanctæ lítteræ nostræ non nobis//promíttunt pacem, securitátem et quiétem, sed tribulatiónes, pressúras, scándala//non tacet Evangélium;//*sed qui perseveráverit usque in finem, hic salvus erit//.//Quid enim boni aliquándo hábuit ista vita ab ipso primo hómine, ex quo méruit//mortem, ex quo maledíctum accépit, de quo maledícto nos Christus Dóminus//liberávit?///Non ergo murmurándum est, fratres,//*sicut quidam illórum murmuravérunt//, ut//ait Apóstolus,//*et a serpéntibus periérunt//. Quid tale modo, fratres, genus//humánum pátitur insólitum, quod non patres passi sunt? aut quando tália//pátimur, quália illos passos fuísse cognóvimus? Et ínvenis hómines murmuráre//de tempóribus suis, et quod illa témpora bona fúerint paréntum nostrórum. Quid,//si possent revocári ad témpora paréntum suórum, et ibi murmurárent? Quæ enim//putas témpora bona fuísse prætérita, quia iam non tua sunt, ídeo bona sunt.///Si iam a maledícto liberátus es, si iam in Dei Fílium credidísti, si iam sacris//lítteris vel imbútus vel erudítus es, miror cómputes bona témpora habuísse//Adam. Et paréntes tui Adam portavérunt. Certe ille est Adam, cui dictum est://*In//*sudóre vultus tui edes panem tuum, et operáberis terram de qua sumptus es;//*spinas et tríbulos páriet tibi//. Hoc méruit, hoc accépit, hoc de Dei iusto iudício//consecútus est. Quid ergo putas prætérita témpora fuísse melióra quam tua? Ab//illo Adam usque ad hodiérnum Adam, labor et sudor, spinæ et tríbuli. Excidit//nobis dilúvium? Excidére laboriósa témpora famis atque bellórum, quæ ídeo//scripta sunt, ne de præsénti témpore contra Deum murmurémus?///Quália ergo illa témpora fuérunt! Nonne omnes audíta, omnes lecta//perhorréscimus? Ut habeámus pótius unde gratulémur, quam unde de nostris//tempóribus murmurémus.
RESPONSORIUM
(Ps 76 (77), 6-7 a. 3 a; 50 (51), 3)
℟.//Cogitávi dies antíquos et annos ætérnos in mente hábui. Meditátus sum//nocte cum corde meo,
*//Et dixi: Miserére mei, Deus.
℣.//In die tribulatiónis meæ Deum exquisívi, manus meæ nocte expánsæ//sunt.
*//Et dixi: Miserére mei, Deus.
Oratio
Deus, qui diligéntibus te bona invisibília præparásti, infúnde córdibus nostris//tui amóris afféctum, ut, te in ómnibus et super ómnia diligéntes, promissiónes//tuas, quæ omne desidérium súperant, consequámur. Per Dóminum.
FERIA V HEBDOMADÆ XX
Ad Officium lectionis
LECTIO PRIOR
De libro Isaíæ prophétæ
11, 1-16
Radix Iesse. Reditus residui populi Dei
Hæc dicit Dóminus Deus://[1]//Egrediétur virga de stirpe Iesse, et flos de radíce//eius ascéndet;//[2]//et requiéscet super eum spíritus Dómini: spíritus sapiéntiæ et//intelléctus, spíritus consílii et fortitúdinis, spíritus sciéntiæ et timóris Dómini;//[3]//et//delíciæ eius in timóre Dómini.///Non secúndum visiónem oculórum iudicábit neque secúndum audítum//áurium decérnet;//[4]//sed iudicábit in iustítia páuperes et decérnet in æquitáte pro//mansuétis terræ; et percútiet terram virga oris sui et spíritu labiórum suórum//interfíciet ímpium.//[5]//Et erit iustítia cíngulum lumbórum eius, et fides cinctórium//renum eius.///[6]//Habitábit lupus cum agno, et pardus cum hædo accubábit; vítulus et leo//simul saginabúntur, et puer párvulus minábit eos.//[7]//Vítula et ursus pascéntur,//simul accubábunt cátuli eórum; et leo sicut bos cómedet páleas.//[8]//Et ludet infans//ab úbere super forámine áspidis; et in cavérnam réguli, qui ablactátus fúerit,//manum suam mittet.//[9]//Non nocébunt et non occídent in univérso monte sancto//meo, quia plena erit terra sciéntia Dómini, sicut aquæ mare opériunt.///[10]//In die illa radix Iesse stat in signum populórum; ipsam gentes requírent, et//erit sedes eius gloriósa.//[11]//Et erit in die illa: rursus exténdet Dóminus manum//suam ad possidéndum resíduum pópuli sui, quod relíctum erit ab Assýria et ab//Ægýpto et a Phátros et ab Æthiópia et ab Elam et a Sénnaar et ab Emath et ab//ínsulis maris;//[12]//et levábit signum in natiónes et congregábit prófugos Israel et//dispérsos Iudæ cólliget a quáttuor plagis terræ.//[13]//Et auferétur zelus Ephraim, et//hostes Iudæ abscindéntur; Ephraim non æmulábitur Iudam, et Iudas non//pugnábit contra Ephraim.//[14]//Et volábunt in úmeros Philísthim ad mare, simul//prædabúntur fílios oriéntis; in Edom et Moab exténdent manus suas, et fílii//Ammon obœdient eis.///[15]//Et exsiccábit Dóminus linguam maris Ægýpti et levábit manum suam super//flumen in fortitúdine spíritus sui et percútiet illud in septem rivos, ita ut transíre//fáciat eos calceátos.//[16]//Et erit via resíduo pópulo meo, qui relinquétur ab Assýria,//sicut fuit Israéli in die illa, qua ascéndit de terra Ægýpti».
RESPONSORIUM
(Is 55, 12; 11, 16)
℟.//In lætítia egrediémini et in pace deducémini:
*//Montes et colles cantábunt//coram vobis laudem et ómnia ligna regiónis plaudent manu.
℣.//Erit via resíduo pópulo meo, sicut fuit Israéli in die illa qua ascéndit de//terra Ægýpti:
*//Montes et colles cantábunt coram vobis laudem et ómnia ligna//regiónis plaudent manu.
LECTIO ALTERA
Ex Tractátu Balduíni Cantuariénsis epíscopi De Salutatióne angélica
(Tract. 7: PL 204, 477-478)
Flos ascendit de radice Iesse
Angélicæ salutatióni, qua per síngulos dies Beatíssimam Vírginem ea qua//datur devotióne salutámus, adícere solémus://*et benedíctus fructus ventris tui//.//Quam cláusulam Elísabeth post a Vírgine salutáta, quasi finem angélicæ//salutatiónis répetens adiécit dicens://*Benedícta tu inter mulíeres, et benedíctus//*fructus ventris tui//. Hic est fructus, de quo Isaías dicit://*In illa die erit germen//*Dómini in magnificéntia et glória, et fructus terræ sublímis//. Quis est hic fructus,//nisi sanctus Israel, qui et ipse semen est Abrahæ, germen Dómini et flos//ascéndens de radíce Iesse, fructus vitæ, quem communicávimus?///Benedíctus plane in sémine et benedíctus in gérmine, benedíctus in flore,//benedíctus in múnere, benedíctus dénique in gratiárum actióne et confessióne.//Christus semen Abrahæ factus est ex sémine David secúndum carnem.///Solus iste inter hómines consummátus invenítur in omni bono, cui Spíritus//datus est non ad mensúram, ut solus possit implére omnem iustítiam. Huius enim//iustítia súfficit univérsis géntibus, iuxta quod scriptum est://*Sicut terra profert//*germen suum, et sicut hortus semen suum gérminat; sic Dóminus Deus//*germinábit iustítiam et laudem coram univérsis géntibus//. Hoc est enim germen//iustítiæ, quod benedictióne auctum adórnat flos glóriæ. At quantæ glóriæ?//Quanta sublímior cogitári potest, immo quanta nullo modo cogitári potest. Flos//enim ascéndit de radíce Iesse. Usquequo? Utique usque ad summum, quia//*Iesus//*Christus in glória est Dei Patris//. Eleváta est magnificéntia eius super cælos, ut//sit germen Dómini in magnificéntia et glória, et fructus terræ sublímis.///Sed quis nobis fructus in hoc fructu? Quis nisi fructus benedictiónis de fructu//benedícto? Ex hoc enim sémine, gérmine, flore fructus benedictiónis provénit;//ad nos usque pervénit; primo quidem quasi in sémine per grátiam véniæ, deínde//quasi in gérmine per increméntum iustítiæ, demum et in flore per spem vel//adeptiónem glóriæ. A Deo enim benedíctus, et in Deo, hoc est ut glorificétur//Deus in illo; nobis quoque benedíctus est, ut ab eo benedícti glorificémur in illo,//quia per repromissiónem Abrahæ dictam, benedictiónem ómnium géntium dedit//illi Deus.
RESPONSORIUM
(Rom 15, 12; Ps 71 (72), 17 a. 7 a)
℟.//Radix Iesse qui exsúrget régere gentes, in eo gentes sperábunt;
*//Sit//nomen eius benedíctum in sǽcula.
℣.//Florébit in diébus eius iustítia et abundántia pacis.
*//Sit nomen eius//benedíctum in sǽcula.
Oratio
Deus, qui diligéntibus te bona invisibília præparásti, infúnde córdibus nostris//tui amóris afféctum, ut, te in ómnibus et super ómnia diligéntes, promissiónes//tuas, quæ omne desidérium súperant, consequámur. Per Dóminum.
FERIA VI HEBDOMADÆ XX
Ad Officium lectionis
LECTIO PRIOR
De libro Isaíæ prophétæ
30, 1-18
Vanitas fœderum cum populis alienis initorum
[1]//«Væ, fílii desertóres, dicit Dóminus, eo quod fácitis consílium et non ex me,//et pactum statúitis et non per spíritum meum, ut addátis peccátum super//peccátum!//[2]//Qui ambulátis, ut descendátis in Ægýptum, et os meum non//interrogástis, sperántes auxílium in fortitúdine pharaónis et habéntes fidúciam in//umbra Ægýpti.//[3]//Et erit vobis fortitúdo pharaónis in confusiónem, et fidúcia sub//umbra Ægýpti in ignomíniam.//[4]//Cum fúerint enim in Tani príncipes tui, et núntii//tui usque ad Hanes pervénerint,//[5]//omnes confundéntur super pópulo, qui eis//prodésse non potest; non erit in auxílium et in utilitátem, sed in confusiónem et//oppróbrium».///[6]//Oráculum iumentórum Nageb. In terra tribulatiónis et angústiæ, leǽnæ et//leónis rugiéntis, víperæ et dracónis volántis portant super úmeros iumentórum//divítias suas, et super gibbum camelórum thesáuros suos ad pópulum, qui eis//prodésse non póterit.//[7]//Ægýptus enim frustra et vane auxiliábitur; ídeo vocávi//Rahab otiósam.///[8]//Nunc ingrédere, scribe coram eis super buxum et in libro diligénter éxara//illud, et erit in pósterum in testimónium usque in ætérnum.//[9]//Pópulus enim//rebéllis est, et fílii mendáces, fílii noléntes audíre legem Dómini;//[10]//qui dicunt//vidéntibus: «Nolíte vidére» et aspiciéntibus: «Nolíte aspícere nobis ea, quæ recta//sunt; loquímini nobis placéntia, aspícite nobis illusiónes.//[11]//Recédite a via,//declináte a sémita, tóllite a fácie nostra Sanctum Israel».///[12]//Proptérea hæc dicit Sanctus Israel: «Pro eo quod reprobástis verbum hoc et//sperástis in perversitátem et in perfídiam et inníxi estis super eis,//[13]//proptérea erit//vobis iníquitas hæc sicut interrúptio cadens, locus tumens in muro excélso, cuius//confráctio súbito, dum non sperátur, venit improvíso;//[14]//et comminuétur, sicut//contéritur lagna fíguli contritióne absque misericórdia, et non inveniétur de//fragméntis eius testa, in qua capiátur ignículus de incéndio, aut hauriátur aqua de//fóvea».///[15]//Quia hæc dixit Dóminus Deus, Sanctus Israel: «In conversióne et quiéte//salvi éritis; in siléntio et in spe erit fortitúdo vestra». Et noluístis//[16]//et dixístis://«Nequáquam, sed super equis fugiémus», ídeo fugiétis; et: «Super velóces//ascendémus», ídeo velóces erunt, qui persequéntur vos.//[17]//Mille pavébunt a fácie//terróris uníus, et a fácie terróris quinque fugiétis, donec relinquámini quasi//malus in vértice montis et quasi signum super collem.///[18]//Proptérea exspéctat Dóminus, ut misereátur vestri, et ídeo exaltábitur//parcens vobis, quia Deus iudícii Dóminus; beáti omnes, qui exspéctant eum.
RESPONSORIUM
(Is 30, 15 b. 18 ad)
℟.//In conversióne et quiéte salvi éritis;
*//In siléntio et in spe erit fortitúdo//vestra.
℣.//Expéctat Dóminus ut misereátur vestri; beáti omnes qui exspéctant eum.
*//In siléntio et in spe erit fortitúdo vestra.
LECTIO ALTERA
Ex Explanatiónibus Psalmórum sancti Ambrósii epíscopi
(Ps 48, 13-14: CSEL 64, 367-368)
Unus mediator Dei et hominum, homo Christus Iesus
*Frater non rédimit, rédimet homo; nec dabit Deo propitiatiónem suam, et//*prétium redemptiónis ánimæ suæ;//hoc est,//*ut quid timébo in die mala?//Quid//enim potest mihi nocére, qui non solum non indígeo redemptóre, sed ipse//ómnium sum redémptor? Alios líberos fáciam, et pro me ipso ipse trepidábo?//Ecce fáciam nova ómnia, quæ supra ipsum germanitátis afféctum sint atque//pietátem. Quem frater eódem matris útero effúsus in lucem redímere non potest,//quia párilis natúræ infirmitáte retinétur, rédimet homo; sed ille homo de quo//scriptum est: quia//*mittet illis//Dóminus//*hóminem, qui salvábit eos;//qui de se ipso//dixit://*Quǽritis me occídere, hóminem qui veritátem locútus sum vobis.///Sed quamvis homo sit, quis cognóscet eum? Quare nemo cognóscet? Quia//sicut unus Deus, ita et//*unus mediátor Dei et hóminum, homo Christus Iesus//. Ipse//est solus qui rédimet hóminem, vincens pietáte germános; quia pro aliénis//sánguinem suum fudit, quem nemo potest offérre pro fratre. Itaque córpori//próprio non pepércit, ut nos redímeret a peccáto: et//*dedit semetípsum//*redemptiónem pro ómnibus//; sicut verus eius testis asséruit apóstolus Paulus, qui//ait://*Veritátem dico, non méntior.///Sed quare solus hic rédimet? Quia nemo potest eum æquáre pietáte: ut pro//sérvulis suis ánimam suam ponat; nemo integritáte: omnes enim sub peccáto,//omnes Adæ illíus súbiacent prolapsióni. Solus Redémptor elígitur, qui peccáto//véteri obnóxius esse non possit. Ergo per hóminem, Dóminum Iesum//intellegámus, qui suscépit hóminis condiciónem, ut in carne sua peccátum//ómnium crucifígeret et chirógraphum universórum suo cruóre deléret.///Sed forte dicas: Quómodo redemptúrus frater negátur, cum ipse díxerit://*Narrábo nomen tuum frátribus meis?//Sed non quasi frater nobis, sed quasi homo//Christus Iesus, in quo Deus erat, nobis peccáta dimísit. Sic enim scriptum est://*Deus erat in Christo mundum reconcílians sibi//. In illo Christo Iesu, de quo solo//dictum est, quia//*Verbum caro factum est et habitávit in nobis//. Non ergo quasi//frater, sed quasi Dóminus habitávit in nobis, cum habitáret in carne.
RESPONSORIUM
(Is 53, 12 b; Lc 23, 34)
℟.//Trádidit in mortem ánimam suam et cum scelerátis reputátus est;
*//Ipse//peccátum multórum tulit et pro transgressóribus rogat.
℣.//Iesus autem dicébat: Pater, dimítte illis; non enim sciunt quid fáciunt.
*//Ipse peccátum multórum tulit et pro transgressóribus rogat.
Oratio
Deus, qui diligéntibus te bona invisibília præparásti, infúnde córdibus nostris//tui amóris afféctum, ut, te in ómnibus et super ómnia diligéntes, promissiónes//tuas, quæ omne desidérium súperant, consequámur. Per Dóminum.
SABBATO HEBDOMADÆ XX
Ad Officium lectionis
LECTIO PRIOR
De libro Isaíæ prophétæ
37, 21-35
Isaias vaticinatur de rege Assyriorum
[21]//Misit Isaías fílius Amos ad Ezechíam dicens: «Hæc dicit Dóminus, Deus//Israel: Pro quibus rogásti me de Sennácherib rege Assyriórum,//[22]//hoc est verbum,//quod locútus est Dóminus super eum:///Despéxit te, subsannávit te virgo fília Sion; post te caput movit fília//Ierúsalem.//[23]//Cui exprobrásti et quem blasphemásti? Et super quem exaltásti//vocem et levásti altitúdinem oculórum tuórum? Contra Sanctum Israel!//[24]//In//manu servórum tuórum exprobrásti Dómino et dixísti: “In multitúdine//quadrigárum meárum ego ascéndi altitúdinem móntium, iuga Líbani; et succídi//excélsa cedrórum eius et eléctas abíetes illíus et introívi altitúdinem summitátis//eius, silvam condénsam.//[25]//Ego fodi et bibi aquam aliénam et exsiccávi vestígio//pedis mei omnes rivos Ægýpti”.///[26]//Numquid non audísti? A sǽculo feci illud; a diébus antíquis ego plasmávi//illud et nunc addúxi, ut fiat in eradicatiónem, in lápides evérsos civitátes munítæ.//[27]//Habitatóres eárum breviáta manu contremuérunt et confúsi sunt; facti sunt sicut//fenum agri et gramen víride et herba tectórum, quæ exáruit a fácie austri.//[28]//Sessiónem tuam et egréssum tuum et intróitum tuum cognóvi et insániam tuam//contra me.//[29]//Cum fúreris advérsum me, et supérbia tua ascénderit in aures meas,//ponam círculum in náribus tuis et frenum in lábiis tuis et redúcam te in viam, per//quam venísti.///[30]//Tibi autem hoc erit signum: Comedántur hoc anno, quæ cólligi póterunt, et//in anno secúndo, quæ sponte nascúntur; in anno autem tértio semináte et métite//et plantáte víneas et comédite fructum eárum.//[31]//Et mittet id quod salvátum fúerit//de domo Iudæ, quod réliquum est, radícem deórsum et fáciet fructum sursum.//[32]//Quia de Ierúsalem exíbit resíduum, et, quod salvum fúerit, de monte Sion.//Zelus Dómini exercítuum fáciet istud.///[33]//Proptérea hæc dicit Dóminus de rege Assyriórum: Non introíbit civitátem//hanc et non iáciet ibi sagíttam et non oppónet ei clípeum et non mittet contra//eam ággerem.//[34]//In via, qua venit, per eam revertétur, et civitátem hanc non//ingrediétur, dicit Dóminus.//[35]//Et prótegam civitátem istam, ut salvem eam propter//me et propter David servum meum».
RESPONSORIUM
(Is 52, 9 b-10)
℟.//Consolátus est Dóminus pópulum suum, redémit Ierúsalem;
*//Et vidébunt//omnes fines terræ salutáre Dei nostri.
℣.//Nudávit Dóminus bráchium sanctum suum in óculis ómnium géntium.
*//Et vidébunt omnes fines terræ salutáre Dei nostri.
LECTIO ALTERA
Ex Explanatiónibus Psalmórum sancti Ambrósii epíscopi
(Ps 48, 14-15: CSEL 64, 368-370)
Christus mundum Deo reconciliavit per suum sanguinem
Cum Christus reconciliáverit Deo mundum, útique ipse reconciliatióne non//éguit. Pro quo enim peccáto suo propitiáret, qui nulla peccáta cognóvit? Dénique//didráchma poscéntibus Iudǽis, quod pro peccáto dabátur ex lege, dixit ad//Petrum://*Simon, reges terræ a quibus accípiunt tribútum vel censum, a fíliis suis//*aut ab aliénis? Respóndit Petrus: Ab aliénis. Cui dixit Dóminus: Ergo líberi sunt//*fílii. Ut autem non faciámus illis offendículum, mitte hamum, et eum piscem qui//*primus ascénderit, tolle; et apérto ore eius, invénies statérem: illum tollens dabis//*pro me et pro te.///Osténdit quod non pro se propitiatiónem débeat peccatórum; quia servus//peccáti non erat, sed ab omni erat liber erróre Fílius Dei. Fílius enim líberat,//servus est in reátu. Ergo liber iste ab ómnibus, nec prétium redemptiónis ánimæ//suæ dat, cuius sánguinis prétium póterat abundáre ad univérsa mundi totíus//rediménda peccáta. Recte ergo álios líberat, qui pro se nihil débeat.///Plus adício. Non solum pro se Christus prétium non debet suæ redemptiónis//aut propitiatiónem pro peccáto, sed étiam si de quocúmque hómine accípias,//possit intéllegi quia non débeant sínguli propitiatiónem suam; quia propitiátio//ómnium Christus est, et ipse est universórum redémptio.///Cuius enim hóminis sanguis iam idóneus est ad redemptiónem sui, cum pro//redemptióne ómnium suum sánguinem Christus effúderit? Est ergo cuiúsquam//sanguis qui Christi possit sánguini comparári? aut quis tam potens homo, qui pro//se propitiatiónem suam dare possit supra eam propitiatiónem, quam in se óbtulit//Christus, qui solus Deo mundum reconciliávit per suum sánguinem? Quæ maior//hóstia; quod præstántius sacrifícium; qui mélior advocátus, quam qui pro//peccátis ómnium factus est deprecátio et ánimam suam dedit pro nobis//redemptiónem?///Non quǽritur ergo propitiátio aut redémptio singulórum, quia ómnium//prétium sanguis est Christi, quo nos redémit Dóminus Iesus, qui solus Patrem//reconciliávit; et laborávit usque in finem, quia nostrum labórem ipse suscépit//dicens://*Veníte ad me, omnes qui laborátis, et ego vos refíciam.
RESPONSORIUM
(Cf. Col 1, 21-22; Rom 3, 25 a)
℟.//Cum essétis alienáti et inimíci sensu in opéribus malis, reconciliávit vos//Deus in córpore carnis Christi per mortem,
*//Exhibére vos sanctos et//immaculátos et irreprehensíbiles coram ipso.
℣.//Ipsum propósuit Deus propitiatórium per fidem in sánguine ipsíus.
*//Exhibére vos sanctos et immaculátos et irreprehensíbiles coram ipso.
Oratio
Deus, qui diligéntibus te bona invisibília præparásti, infúnde córdibus nostris//tui amóris afféctum, ut, te in ómnibus et super ómnia diligéntes, promissiónes//tuas, quæ omne desidérium súperant, consequámur. Per Dóminum.
DOMINICA
Ad Officium lectionis
LECTIO PRIOR
Incipit liber Sophoníæ prophétæ
1, 1-7. 14 — 2, 3
Iudicium Domini
[1,1]//Verbum Dómini, quod factum est ad Sophoníam fílium Chusi fílii Godolíæ//fílii Amaríæ fílii Ezechíæ, in diébus Iosíæ fílii Amon regis Iudæ.///[2]//«Auferens áuferam ómnia a fácie terræ, dicit Dóminus,//[3]//áuferam hóminem//et pecus, áuferam volátile cæli et pisces maris. Et ruínæ impiórum erunt; et//dispérdam hómines a fácie terræ, dicit Dóminus.///[4]//Et exténdam manum meam super Iudam et super omnes habitántes//Ierúsalem; et dispérdam de loco hoc relíquias Baal et nómina ædituórum cum//sacerdótibus//[5]//et eos, qui adórant super tecta milítiam cæli, et adórant et iurant in//Dómino et iurant in Melchom,//[6]//et qui avertúntur de post tergum Dómini et qui//non quærunt Dóminum nec investígant eum».///[7]//Siléte a fácie Dómini Dei, quia iuxta est dies Dómini; quia præparávit//Dóminus hóstiam, sanctificávit vocátos suos.//[14]//Iuxta est dies Dómini magnus,//iuxta et velox nimis; vox diéi Dómini amára, tribulábitur ibi fortis.//[15]//Dies iræ//dies illa, dies tribulatiónis et angústiæ, dies vastitátis et desolatiónis, dies//tenebrárum et calíginis, dies nébulæ et túrbinis,//[16]//dies tubæ et clangóris super//civitátes munítas et super ángulos excélsos.///[17]//Et tribulábo hómines, et ambulábunt ut cæci, quia Dómino peccavérunt; et//effundétur sanguis eórum sicut humus, et víscera eórum sicut stércora.//[18]//Sed et//argéntum eórum et aurum eórum non póterit liberáre eos in die iræ Dómini; in//igne zeli eius devorábitur omnis terra, quia consummatiónem cum festinatióne//fáciet cunctis habitántibus terram.///[2,1]//Conveníte, congregámini, gens non amábilis,//[2]//priúsquam dispergámini//quasi pulvis transeúntes, ántequam véniat super vos ira furóris Dómini,//ántequam véniat super vos dies furóris Dómini.//[3]//Quǽrite Dóminum, omnes//mansuéti terræ, qui iudícium eius estis operáti; quǽrite iustítiam, quǽrite//mansuetúdinem, si quómodo abscondámini in die furóris Dómini».
RESPONSORIUM
(Soph 2, 3; Lc 6, 20 b)
℟.//Quǽrite Dóminum, omnes mansuéti terræ, qui iudícium eius estis//operáti;
*//Quǽrite iustítiam, quǽrite mansuetúdinem.
℣.//Beáti páuperes, quia vestrum est regnum Dei.
*//Quǽrite iustítiam, quǽrite//mansuetúdinem.
LECTIO ALTERA
Ex Constitutióne pastoráli//*Gáudium et spes//Concílii Vaticáni secúndi de Ecclésia//in mundo huius témporis
(N. 39)
Novi sæculi adumbratio
Terræ ac humanitátis consummándæ tempus ignorámus, nec univérsi//transformándi modum nóvimus. Transit quidem figúra huius mundi per//peccátum deformáta, sed docémur Deum novam habitatiónem novámque terram//paráre in qua iustítia hábitat, et cuius beatitúdo ómnia pacis desidéria, quæ in//córdibus hóminum ascéndunt, implébit ac superábit. Tunc, morte devícta, fílii//Dei in Christo resuscitabúntur, et id quod seminátum fuit in infirmitáte ac//corruptióne, incorruptiónem índuet; et, manénte caritáte eiúsque ópere, a//servitúte vanitátis liberábitur tota creatúra illa, quam Deus propter hóminem//creávit.///Monémur sane nihil prodésse hómini, si univérsum mundum lucrétur,//seípsum autem perdat. Exspectátio tamen novæ terræ extenuáre non debet, sed//pótius excitáre, sollicitúdinem hanc terram excoléndi, ubi corpus illud novæ//famíliæ humánæ crescit quod aliquálem novi sǽculi adumbratiónem iam//præbére valet. Ideo, licet progréssus terrénus a regni Christi augménto sédulo//distinguéndus sit, in quantum tamen ad societátem humánam mélius ordinándam//conférre potest, regni Dei magnópere ínterest.///Bona enim humánæ dignitátis, communiónis fratérnæ et libertátis, hos omnes//scílicet bonos natúræ ac indústriæ nostræ fructus, postquam in Spíritu Dómini et//iuxta eius mandátum in terris propagavérimus, póstea dénuo inveniémus,//mundáta tamen ab omni sorde, illumináta ac transfiguráta, cum Christus Patri//reddet regnum ætérnum et universále: «regnum veritátis et vitæ, regnum//sanctitátis et grátiæ, regnum iustítiæ, amóris et pacis». His in terris regnum iam//in mystério adest; adveniénte autem Dómino consummábitur.
RESPONSORIUM
(Cf. Is 49, 13; Ps 71 (72), 7 a)
℟.//Læténtur cæli et exsúltet terra; iubiláte, montes, laudem, quia Dóminus//noster véniet
*//Et páuperum suórum miserébitur.
℣.//Florébit in diébus eius iustítia et abundántia pacis.
*//Et páuperum suórum//miserébitur.
Oratio
Deus, qui fidélium mentes uníus éfficis voluntátis, da pópulis tuis id amáre//quod prǽcipis, id desideráre quod promíttis, ut, inter mundánas varietátes, ibi//nostra fixa sint corda, ubi vera sunt gáudia. Per Dóminum.
FERIA II HEBDOMADÆ XXI
Ad Officium lectionis
LECTIO PRIOR
De libro Sophoníæ prophétæ
3, 8-20
Salus pauperibus Israel promittitur
[8]//«Exspécta me, dicit Dóminus, in die, qua surgam ut testis; quia iudícium//meum, ut cóngregem gentes et cólligam regna, ut effúndam super eas//indignatiónem meam, omnem iram furóris mei; in igne enim zeli mei//devorábitur omnis terra.///[9]//Quia tunc reddam pópulis lábium purum, ut ínvocent omnes in nómine//Dómini et sérviant ei úmero uno.//[10]//Ultra flúmina Æthiópiæ, inde súpplices mei,//fílii dispersórum meórum déferent munus mihi.///[11]//In die illa non confundéris super cunctis actiónibus tuis, quibus prævaricáta//es in me; quia tunc áuferam de médio tui magníloquos supérbos tuos, et non//adícies exaltári ámplius in monte sancto meo.//[12]//Et derelínquam in médio tui//pópulum páuperem et egénum». Et sperábunt in nómine Dómini relíquiæ Israel.//[13]//Non fácient iniquitátem nec loquéntur mendácium; et non inveniétur in ore//eórum lingua dolósa, quóniam ipsi pascéntur et accubábunt, et non erit qui//extérreat.///[14]//Lauda, fília Sion; iubiláte, Israel! Lætáre et exsúlta in omni corde, fília//Ierúsalem!//[15]//Abstulit Dóminus iudícium tuum, avértit inimícos tuos; rex Israel//Dóminus in médio tui, non timébis malum ultra.///[16]//In die illa dicétur Ierúsalem: «Noli timére, Sion; ne dissolvántur manus tuæ!//[17]//Dóminus Deus tuus in médio tui, fortis ipse salvábit; gaudébit super te in//lætítia, commótus in dilectióne sua; exsultábit super te in laude//[18]//sicut in die//convéntus».///«Auferam a te calamitátem, ut non ultra hábeas super ea oppróbrium.//[19]//Ecce//ego interfíciam omnes, qui afflixérunt te in témpore illo; et salvábo claudicántem//et eam, quæ eiécta fúerat, congregábo; et ponam eos in laudem et in nomen in//omni terra confusiónis eórum,//[20]//in témpore illo, quo addúcam vos, et in témpore,//quo congregábo vos. Dabo enim vos in nomen et in laudem ómnibus pópulis//terræ, cum convértero sortem vestram coram óculis vestris», dicit Dóminus.
RESPONSORIUM
(Soph 3, 12. 9 a)
℟.//Derelínquam in médio tui pópulum páuperem et egénum.
*//Et sperábunt in//nómine Dómini relíquiæ Israel.
℣.//Tunc reddam pópulis lábium purum, ut ínvocent omnes in nómine//Dómini.
*//Et sperábunt in nómine Dómini relíquiæ Israel.
LECTIO ALTERA
Ex Expositióne sancti Thomæ de Aquíno presbýteri in Ioánnem
(Cap. 10, lect. 3)
Reliquiæ Israel pascentur et accubabunt
*Ego sum pastor bonus//. Quod autem Christus sit pastor, maniféste ei//cómpetit: nam sicut per pastórem grex gubernátur et páscitur, ita fidéles per//Christum spiritáli cibo et étiam córpore et sánguine suo reficiúntur.//*Erátis//*aliquándo//, dicit Apóstolus,//*sicut oves non habéntes pastórem; sed convérsi estis//*nunc ad pastórem et epíscopum animárum vestrárum//. Et Prophéta://*Sicut pastor//*gregem suum pascet.///Sed cum Christus díxerit pastórem intráre per óstium et íterum se esse//óstium, hic autem dicat se esse pastórem, opórtet quod ipse per semetípsum//intret. Et quidem per seípsum intrat, quia seípsum maniféstat, et per seípsum//novit Patrem. Nos autem per illum intrámus, quia per ipsum beatificámur.///Sed atténde quod nullus álius est óstium nisi ipse, quia nullus álius est lux//vera, sed per participatiónem://*Non erat ille lux//, scílicet Ioánnes Baptísta,//*sed ut//*testimónium perhibéret de lúmine//. Sed de Christo dícitur://*Erat lux vera quæ//*illúminat omnem hóminem.//Et ídeo esse óstium nemo se dicit: hoc sibi ipse//Christus próprie retínuit; esse autem pastórem áliis communicávit et membris//suis dedit: nam et Petrus pastor et céteri Apóstoli pastóres fuérunt et omnes boni//epíscopi.//*Dabo vobis//, dicit Scriptúra,//*pastóres secúndum cor meum.//Licet autem//præpósiti Ecclésiæ, qui fílii sunt, omnes pastóres sint, ídeo tamen singuláriter//dicit://*Ego sum pastor bonus//, ut insínuet virtútem caritátis. Nullus enim est pastor//bonus, nisi per caritátem efficiátur unum cum Christo et fiat membrum veri//pastóris.///Offícium boni pastóris est cáritas; unde dicit://*Bonus pastor ánimam suam dat//*pro óvibus suis//. Sciéndum est enim quod differéntia est inter bonum pastórem et//malum: nam bonus pastor inténdit cómmodum gregis; malus autem cómmodum//próprium.///In corporálibus autem pastóribus non exígitur a bono pastóre ut expónat se//morti propter salútem gregis. Sed quia spiritális gregis salus præpónderat//corporáli vitæ pastóris, ídeo cum perículum ímminet de gregis salúte, debet//quisque spiritális pastor corporális vitæ sustinére dispéndium pro gregis salúte.//Et hoc est quod Dóminus dicit://*Bonus pastor ánimam suam//, idest vitam//corporálem,//*ponit pro óvibus suis//, idest auctoritáte et caritáte. Utrúmque enim//exígitur, et quod ad eum pertíneant, et quod eas amet: nam primum sine secúndo//non súfficit.///Huius autem doctrínæ Christus nobis exémplum prǽbuit://*Si Christus pósuit//*ánimam suam pro nobis, et nos debémus pro frátribus ánimas pónere.
RESPONSORIUM
(Ez 34, 12 b; Io 10, 28 b)
℟.//Visitábo oves meas
*//Et liberábo eas de ómnibus locis, in quibus dispérsæ//fúerant in die nubis et calíginis.
℣.//Oves meæ non períbunt in ætérnum et non rápiet eas quisquam de manu//mea.
*//Et liberábo eas de ómnibus locis, in quibus dispérsæ fúerant in die nubis//et calíginis.
Oratio
Deus, qui fidélium mentes uníus éfficis voluntátis, da pópulis tuis id amáre//quod prǽcipis, id desideráre quod promíttis, ut, inter mundánas varietátes, ibi//nostra fixa sint corda, ubi vera sunt gáudia. Per Dóminum.
FERIA III HEBDOMADÆ XXI
Ad Officium lectionis
LECTIO PRIOR
Incipit liber Ieremíæ prophétæ
1, 1-19
Vocatio Ieremiæ prophetæ
[1]//Verba Ieremíæ fílii Helcíæ de sacerdótibus, qui fuérunt in Anathoth in terra//Béniamin.//[2]//Quod factum est verbum Dómini ad eum in diébus Iosíæ fílii Amon//regis Iudæ, in tértio décimo anno regni eius.//[3]//Et factum est in diébus Ióachim//fílii Iosíæ regis Iudæ, usque ad consummatiónem undécimi anni Sedecíæ fílii//Iosíæ regis Iudæ, usque ad transmigratiónem Ierúsalem in mense quinto.///[4]//Et factum est verbum Dómini ad me dicens://[5]//«Priúsquam te formárem in//útero, novi te et, ántequam exíres de vulva, sanctificávi te et prophétam géntibus//dedi te».//[6]//Et dixi: «Heu, Dómine Deus! Ecce néscio loqui, quia puer ego sum».///[7]//Et dixit Dóminus ad me: «Noli dícere: “Puer sum”, quóniam, ad//quoscúmque mittam te, ibis et univérsa, quæcúmque mandávero tibi, loquéris.//[8]//Ne tímeas a fácie eórum, quia tecum ego sum, ut éruam te», dicit Dóminus.///[9]//Et misit Dóminus manum suam et tétigit os meum et dixit Dóminus ad me://«Ecce dedi verba mea in ore tuo;//[10]//ecce constítui te hódie super gentes et super//regna, ut evéllas et déstruas et dispérdas et díssipes et ædífices et plantes».///[11]//Et factum est verbum Dómini ad me dicens: «Quid tu vides, Ieremía?». Et//dixi: «Virgam amýgdali vigilántis ego vídeo».//[12]//Et dixit Dóminus ad me: «Bene//vidísti, quia vígilo ego super verbo meo, ut fáciam illud».///[13]//Et factum est verbum Dómini secúndo ad me dicens: «Quid tu vides?». Et//dixi: «Ollam succénsam ego vídeo; et fácies eius a fácie aquilónis».///[14]//Et dixit Dóminus ad me: «Ab aquilóne pandétur malum super omnes//habitatóres terræ;//[15]//quia ecce ego convocábo ómnia regna aquilónis, ait//Dóminus, et vénient et ponent unusquísque sólium suum in intróitu portárum//Ierúsalem et contra omnes muros eius in circúitu et contra univérsas urbes Iudæ;//[16]//et loquar iudícia mea cum eis super omnem malítiam eórum, qui dereliquérunt//me et incénsum obtulérunt diis aliénis et adoravérunt opus mánuum suárum.///[17]//Tu ergo accínge lumbos tuos et surge et lóquere ad eos ómnia, quæ ego//præcípio tibi: ne tímeas a fácie eórum, alióquin timére te fáciam vultum eórum.//[18]//Ego quippe dedi te hódie in civitátem munítam et in colúmnam férream et in//murum ǽreum contra omnem terram régibus Iudæ, princípibus eius et//sacerdótibus et pópulo terræ;//[19]//et bellábunt advérsum te et non prævalébunt, quia//tecum ego sum, ait Dóminus, ut erípiam te».
RESPONSORIUM
(Ier 1, 5 ab. 9 b; Is 42, 6)
℟.//Priúsquam te formárem, in útero novi te et, ántequam exíres de vulva,//sanctificávi te.
*//Et dedi verba mea in ore tuo.
℣.//Ego Dóminus vocávi te in iustítia et dedi te in fœdus pópuli, in lucem//géntium.
*//Et dedi verba mea in ore tuo.
LECTIO ALTERA
Ex Homilíis sancti Ioánnis Chrysóstomi epíscopi
(Hom. De diabolo tentatore 2, 6: PG 49, 263-264)
Quinque pænitentiæ viæ
Vultis étiam pæniténtiæ vias commémorem? Multæ sane sunt illæ, váriæ ac//differéntes, et omnes ad cælum ducunt.///Prima est pæniténtiæ via: damnátio peccatórum://*Dic enim tu primus peccáta//*tua, ut iustificéris//. Proptérea quoque dicébat Prophéta://*Dixi, pronuntiábo//*advérsum me iniustítiam meam Dómino, et tu remisísti impietátem cordis mei//.//Damna ígitur et tu ea, in quibus peccásti; hoc Dómino súfficit ad excusatiónem;//qui enim ea damnat, in quibus peccávit, tárdius in éadem rursus íncidit;//domésticum accusatórem éxcita consciéntiam tuam, ne accusatórem illic hábeas//coram Dómini tribunáli.///Hæc ígitur una est óptima pæniténtiæ via; adhuc autem áltera est níhilo//inférior ista, ut acceptárum ab inimícis iniuriárum mémores non simus, ut iræ//imperémus, ut conservórum peccáta dimittámus; sic enim et quæ in Dóminum//commíssa fúerint, dimitténtur; en álteram étiam peccatórum expiatiónem.//*Si//*enim dimiséritis//, inquit,//*debitóribus vestris, dimíttet et vobis Pater vester//*cæléstis//.///Vis et tértiam pæniténtiæ viam díscere? Orátio fervens et accuráta atque ex//íntimo corde prománans.///Quod si quartam étiam nosse velis, eleemósynam dicam: multam enim ea et//copiósam vim habet.///Et vero, si modéste agat quis et húmilis sit, hoc non minus quam quæ dicta//sunt ómnia, peccatórum natúram absúmit: cuius rei testis est publicánus, qui//recte facta quidem commemoráre non póterat, sed ómnium loco humilitátem//óbtulit et grave peccatórum onus depósuit.///Ecce quinque pæniténtiæ vias indicávimus: primam peccatórum//damnatiónem, secúndam cum próximis peccáta dimíttimus, tértiam quæ in//oratióne consístit, quartam quæ in eleemósyna, quintam quæ in humilitáte.///Noli ígitur otiári, sed cotídie per has omnes incéde; sunt enim fáciles viæ,//nec paupertátem potes obténdere; sed licet egestáte gravióri vitam tradúcas, et//iram depónere et humilitátem præ te ferre póteris et assídue precári et peccáta//damnáre, neque paupértas úspiam impediméntum affert: quid dico hic,//quandóquidem nec in illa pæniténtiæ via, in qua pecúnias licet erogáre//(eleemósynam dico), ne illic quidem nobis ad mandátum exsequéndum óbicit//impediméntum paupértas? Id vero vídua demonstrávit, quæ duo minúta misit.///Cum ígitur hanc vúlnera nostra curándi ratiónem didicérimus, hæc//medicaménta adhibeámus, ut vera sanitáte recuperáta, sacra mensa cum fidúcia//perfruámur, et multa cum glória Christo regi glóriæ occurrámus æternáque//assídue bona consequámur, grátia, misericórdia et benignitáte Dómini nostri Iesu//Christi.
RESPONSORIUM
(Tob 12, 8 ac. 9 a; Lc 6, 37 c-38 a)
℟.//Bona est orátio cum ieiúnio et eleemósyna magis quam thesáuros auri//cóndere;
*//Quóniam eleemósyna purgat omne peccátum.
℣.//Dimíttite et dimittémini, date et dábitur vobis.
*//Quóniam eleemósyna//purgat omne peccátum.
Oratio
Deus, qui fidélium mentes uníus éfficis voluntátis, da pópulis tuis id amáre//quod prǽcipis, id desideráre quod promíttis, ut, inter mundánas varietátes, ibi//nostra fixa sint corda, ubi vera sunt gáudia. Per Dóminum.
FERIA IV HEBDOMADÆ XXI
Ad Officium lectionis
LECTIO PRIOR
De libro Ieremíæ prophétæ
2, 1-13 d. 20-25
Infidelitas populi Dei
[1]//Factum est verbum Dómini ad me dicens:///[2]//«Vade et clama in áuribus Ierúsalem dicens: Hæc dicit Dóminus: Recordátus//sum tui, caritátis adulescéntiæ tuæ et amóris desponsatiónis tuæ, quando secúta//es me in desérto, in terra, quæ non seminátur.//[3]//Sanctus Dómino Israel, primítiæ//frugum eius; omnes, qui devorábant eum, delinquébant; mala veniébant super//eos, dicit Dóminus.//[4]//Audíte verbum Dómini, domus Iacob et omnes cognatiónes//domus Israel.///[5]//Hæc dicit Dóminus: Quid invenérunt patres vestri in me iniquitátis, quia//elongavérunt a me et ambulavérunt post vanitátem et vani facti sunt?//[6]//Et non//dixérunt: “Ubi est Dóminus, qui ascéndere nos fecit de terra Ægýpti, qui tradúxit//nos per desértum, per terram inhabitábilem et ínviam, per terram sitis et//calíginis, per terram, in qua non ambulávit vir, neque habitávit homo?”.//[7]//Et//indúxi vos in terram hortórum, ut comederétis fructum eius et óptima illíus, et//ingréssi contaminástis terram meam et hereditátem meam posuístis in//abominatiónem.//[8]//Sacerdótes non dixérunt: “Ubi est Dóminus?”. Et tractántes//legem nesciérunt me, et pastóres prævaricáti sunt in me, et prophétæ//prophetavérunt in Baal et, quæ nihil prosunt, secúti sunt.///[9]//Proptérea adhuc iudício conténdam vobíscum, ait Dóminus, et cum fíliis//filiórum vestrórum disceptábo.//[10]//En transíte ad ínsulas Cetthim et vidéte et in//Cedar míttite et consideráte veheménter et vidéte, si factum est huiuscémodi://[11]//si//mutávit gens deos, et certe ipsi non sunt dii; pópulus vero meus mutávit glóriam//suam in id, quod nihil prodest.///[12]//Obstupéscite, cæli, super hoc et inhorréscite supra modum, dicit Dóminus.//[13]//Duo enim mala fecit pópulus meus: me dereliquérunt fontem aquæ vivæ, ut//fóderent sibi cistérnas.///[20]//A sǽculo confregísti iugum tuum, rupísti víncula tua et dixísti: “Non//sérviam”. In omni enim colle sublími et sub omni ligno frondóso tu//prosternebáris méretrix.///[21]//Ego autem plantávi te víneam eléctam, omne semen verum; quómodo ergo//convérsa es in pálmites víneæ aliénæ?//[22]//Si láveris te nitro et multiplicáveris tibi//herbam fullónum, maculáta es in iniquitáte tua coram me, dicit Dóminus Deus.//[23]//Quómodo dicis: “Non sum pollúta, post Báalim non ambulávi?”. Vide viam//tuam in conválle, scito quid féceris: camélus levis contórquens vias suas.///[24]//Onager assuétus in solitúdine, in desidério ánimæ suæ áttrahit áerem;//libídinem eius quis avértet? Omnes, qui quærunt eam, non defícient, in ménstruis//eius invénient eam.//[25]//Próhibe pedem tuum a nuditáte et guttur tuum a siti. Et//dixísti: “Vanum est, nequáquam; adamávi quippe aliénos et post eos//ambulábo”».
RESPONSORIUM
(Ier 2, 21; Mt 21, 43; Is 5, 7 b)
℟.//Ego plantávi te víneam eléctam, omne semen verum; quómodo ergo//convérsa es in pálmites víneæ aliénæ?
*//Ideo auferétur a vobis regnum Dei, et//dábitur genti faciénti fructus eius.
℣.//Exspectávi ut fáceret iudícium, et ecce iníquitas, et iustítiam, et ecce//nequítia.
*//Ideo auferétur a vobis regnum Dei, et dábitur genti faciénti fructus//eius.
LECTIO ALTERA
Ex Instructiónibus sancti Columbáni abbátis
(Instr. 13, De Christo fonte vitæ, 1-2: Opera, Dublin 1957, 116-118)
Qui sitit, veniat ad me et bibat
Fratres caríssimi, dictis nostris aures præbéte, quasi áliquid necessárium//auditúri; et ánimi vestri sitim divíni fontis undis, de quo nunc dícere cúpimus,//refocilláte, sed non exstínguite; bíbite, sed non satiámini, iam enim vocat nos ad//se fons vivus, fons vitæ, et dicit://*Qui sitit, véniat ad me et bibat.///Quid bibátis, intellégite. Dicat vobis Ieremías, dicat vobis fons ipse://*Me//*autem dereliquérunt, fontem aquæ vivæ, dicit Dóminus//. Dóminus ergo ipse,//Deus noster Iesus Christus, est fons vitæ, et ídeo invítat nos ad se fontem, ut//illum bibámus. Bibit eum qui amat; bibit qui Dei verbo satiátur; qui satis díligit,//satis desíderat; bibit qui sapiéntiæ amóre flagrat.///Vidéte unde iste fons manat: inde enim unde et panis descéndit; quia idem//est qui panis et fons, Fílius únicus, Deus noster Christus Dóminus, quem semper//esuríre debémus. Licet eum edámus amándo, devorémus licet desiderándo,//adhuc eum quasi esuriéntes desiderémus. Símili modo ut fontem, eum semper//dilectiónis nimietáte bibámus; eum semper desidérii plenitúdine bibámus et//suavitáte quadam eius dulcédinis delectémur.///Dulcis enim et suávis Dóminus; licet eum edámus et bibámus, tamen semper//esuriámus et sitiámus, quia cibus noster et potus, non totus umquam sumi potest//et bibi; qui licet súmitur, non consúmitur, licet bíbitur, non adímitur, quia panis//noster ætérnus est et fons noster perénnis est, fons noster dulcis est. Unde dicit//Prophéta://*Qui sitítis, ite ad fontem//; sitiéntium enim, non saturántium iste fons; et//ídeo esuriéntes, quos álibi beatificávit, ad se vocat, quibus numquam bíbere satis//sit, sed quanto plus háuserint, tanto plus sítient.///Mérito, fratres,//*fons sapiéntiæ Verbum Dei in excélsis//a nobis desiderándus,//quæréndus, semper amándus sit, in quo sunt, iuxta Apóstoli dictum,//*omnes//*thesáuri sapiéntiæ et sciéntiæ abscónditi//, quos hauríre vocat qui sítiunt.///Si sitis, bibe fontem vitæ; si ésuris, ede panem vitæ. Beáti qui esúriunt hunc//panem et sítiunt hunc fontem; semper enim edéntes et bibéntes adhuc édere et//bíbere desíderant. Dulce enim nimis est, quod semper éditur et bíbitur, et semper//esurítur et sitítur, semper gustátur et semper desiderátur; unde rex prophéta dicit://*Gustáte et vidéte//, quam dulcis est,//*quam suávis est Dóminus.
RESPONSORIUM
(Io 7, 37-38)
℟.//Stabat Iesus et clamábat dicens:
*//Si quis sitit, véniat ad me et bibat.
℣.//Qui credit in me, flúmina de ventre eius fluent aquæ vivæ.
*//Si quis sitit,//véniat ad me et bibat.
Oratio
Deus, qui fidélium mentes uníus éfficis voluntátis, da pópulis tuis id amáre//quod prǽcipis, id desideráre quod promíttis, ut, inter mundánas varietátes, ibi//nostra fixa sint corda, ubi vera sunt gáudia. Per Dóminum.
FERIA V HEBDOMADÆ XXI
Ad Officium lectionis
LECTIO PRIOR
De libro Ieremíæ prophétæ
3, 1-5. 19 — 4, 4
Invitatio ad conversionem
Factum est verbum Dómini ad me, dicens:///[3,1]//«Si dimíserit vir uxórem suam, et recédens ab eo dúxerit virum álterum,//numquid revertétur ad eam ultra? Numquid non pollúta et contamináta est terra//illa? Tu autem fornicáta es cum amatóribus multis, et revérteris ad me?, dicit//Dóminus.///[2]//Leva óculos tuos ad colles et vide, ubi non prostráta sis. In viis sedébas//exspéctans eos quasi Arabs in solitúdine; et polluísti terram in fornicatiónibus//tuis et in malítia tua.//[3]//Quam ob rem prohíbitæ sunt stillæ pluviárum, et serótinus//imber non fuit.///Frons mulíeris meretrícis facta est tibi; noluísti erubéscere.//[4]//Nonne ámodo//vocas me: “Pater meus, dux adulescéntiæ meæ tu es!//[5]//Numquid irascétur in//perpétuum aut perseverábit in finem?”. Ecce locúta es et fecísti mala et//prævaluísti.///[19]//Ego autem dixi: Quómodo ponam te in fíliis et tríbuam tibi terram//desiderábilem, hereditátem præclaríssimam inter gentes? Et dixi: Patrem//vocábitis me et post me íngredi non cessábitis.//[20]//Sed, quómodo contémnit múlier//amatórem suum, sic contempsístis me, domus Israel», dicit Dóminus.///[21]//Vox in cóllibus audíta est, plorátus et supplicátio filiórum Israel, quóniam//iníquam fecérunt viam suam, oblíti sunt Dómini Dei sui.//[22]//«Convertímini, fílii,//qui avérsi estis a me, et sanábo aversiónes vestras».///«Ecce nos venímus ad te; tu enim es Dóminus Deus noster.//[23]//Vere mendáces//erant colles et tumúltus móntium; vere in Dómino Deo nostro salus Israel.//[24]//Confúsio comédit labórem patrum nostrórum ab adulescéntia nostra, greges//eórum et arménta eórum, fílios eórum et fílias eórum.//[25]//Dormiémus in//confusióne nostra, et opériet nos ignomínia nostra, quóniam Dómino Deo nostro//peccávimus nos et patres nostri ab adulescéntia nostra usque ad hanc diem et non//audívimus vocem Dómini Dei nostri».///[4,1]//«Si convérteris, Israel, ait Dóminus, ad me convértere; si abstúleris//abominatiónes tuas a fácie mea, non effúgies.//[2]//Et iurábis: “Vivit Dóminus!” in//veritáte et in iudício et in iustítia, et benedicéntur in ipso gentes et in ipso//gloriabúntur.///[3]//Hæc enim dicit Dóminus viro Iudæ et Ierúsalem: Nováte vobis novále et//nolíte sérere super spinas.//[4]//Circumcidímini Dómino et auférte præpútia córdium//vestrórum, viri Iudæ et habitatóres Ierúsalem, ne forte egrediátur ut ignis//indignátio mea et succendátur, et non sit qui exstínguat, propter malítiam óperum//vestrórum».
RESPONSORIUM
(Ier 14, 7; Ps 129 (130), 3)
℟.//Si iniquitátes nostræ testificántur advérsus nos, Dómine, fac propter//nomen tuum;
*//Quóniam multæ sunt aversiónes nostræ, tibi peccávimus.
℣.//Si iniquitátes observáveris, Dómine, Dómine, quis sustinébit?
*//Quóniam//multæ sunt aversiónes nostræ, tibi peccávimus.
LECTIO ALTERA
Ex Instructiónibus sancti Columbáni abbátis
(Instr. 13, De Christo fonte vitæ, 2-3: Opera, Dublin 1957, 118-120)
Tu es, Deus, omnia nostra
Fratres, vocatiónem sequámur, qua ad vitæ fontem vocámur a vita, qui est//fons non solum aquæ vivæ, sed et fons ætérnæ vitæ, fons lucis idem et fons//lúminis; ab illo enim hæc ómnia sunt, sapiéntia et vita, lux ætérna. Auctor vitæ//fons vitæ est, lucis creátor fons lúminis est; et ídeo contémptis his quæ vidéntur,//transcénso sǽculo in superióribus cælórum, fontem lúminis, fontem vitæ, fontem//aquæ vivæ ut rationábiles et sagacíssimi pisces quærámus, ut ibi bibámus//*aquam//*vivam et saliéntem in vitam ætérnam//.///Utinam me illuc dignáres adscíscere ad illum fontem, Deus miséricors, pie//Dómine, ut ibi et ego cum sitiéntibus tuis vivam undam vivi fontis aquæ vivæ//bíberem, cuius nímia dulcédine delectátus sursum semper ei hærérem et//dícerem: «Quam dulcis est//*fons aquæ vivæ//, cuius non déficit//*aqua sáliens in//*vitam ætérnam!//».///O Dómine, tu es ipse iste fons semper et semper desiderándus, semper licet//et semper hauriéndus. Nobis semper//*da//, Dómine Christe,//*hanc aquam//, ut sit in//nobis quoque//*fons aquæ vivæ et saliéntis in vitam ætérnam//. Magna quidem//posco, quis nésciat? Sed tu, rex glóriæ, magna donáre nosti et magna promisísti;//nihil te maius, et te nobis donásti, te pro nobis dedísti.///Unde te rogámus, ut sciámus quod amámus, quia nihil áliud præter te nobis//dari postulámus; tu es enim ómnia nostra, vita nostra, lux nostra, salus nostra,//cibus noster, potus noster, Deus noster. Inspíra corda nostra, rogo, Iesu noster,//illa tui Spíritus aura, et vulnéra nostras tua caritáte ánimas, ut possit//uniuscuiúsque nostrum ánima in veritáte dícere://*Indica mihi quem diléxit ánima//*mea//, quóniam vulneráta caritáte ego sum.///Opto illa vúlnera in me sint, Dómine. Beáta talis ánima, quæ caritáte sic//vulnerátur; talis fontem quærit, talis bibit, semper tamen sitit bibéndo, semper//haurit desiderándo, quæ semper bibit sitiéndo; sic semper quærit amándo, quæ//sanátur vulnerándo; quo salutári vúlnere ánimæ nostræ interióra Deus et//Dóminus noster Iesus Christus, pius ille salutarísque médicus, vulneráre//dignétur, cui cum Patre et cum Spíritu Sancto únitas est in sǽcula sæculórum.//Amen.
RESPONSORIUM
(Io 4, 14-15)
℟.//Qui bíberit ex aqua quam ego dabo ei, non sítiet in ætérnum;
*//Aqua,//quam dabo ei, fiet in eo fons aquæ saliéntis in vitam ætérnam.
℣.//Dómine, da mihi hanc aquam, ut non sítiam.
*//Aqua, quam dabo ei, fiet in//eo fons aquæ saliéntis in vitam ætérnam.
Oratio
Deus, qui fidélium mentes uníus éfficis voluntátis, da pópulis tuis id amáre//quod prǽcipis, id desideráre quod promíttis, ut, inter mundánas varietátes, ibi//nostra fixa sint corda, ubi vera sunt gáudia. Per Dóminum.
FERIA VI HEBDOMADÆ XXI
Ad Officium lectionis
LECTIO PRIOR
De libro Ieremíæ prophétæ
4, 5-8. 13-28
Vastator ab aquilone venturus
Hæc dicit Dóminus://[5]//«Annuntiáte in Iuda et in Ierúsalem audítum fácite; et//loquímini et cánite tuba in terra, clamáte fórtiter et dícite: “Congregámini, et//ingrediámur civitátes munítas”.//[6]//Leváte signum in Sion, fúgite, nolíte stare, quia//malum ego addúco ab aquilóne et contritiónem magnam.//[7]//Ascéndit leo de cubíli//suo et prædo géntium se levávit; egréssus est de loco suo, ut ponat terram tuam//in solitúdinem: civitátes tuæ vastabúntur, remanéntes absque habitatóre.//[8]//Super//hoc accíngite vos cilíciis, plángite et ululáte, quia non est avérsa ira furóris//Dómini a nobis.///[13]//Ecce quasi nubes ascéndet, et quasi tempéstas currus eius; velocióres//áquilis equi illíus. Væ nobis, quóniam vastáti sumus!//[14]//Lava a malítia cor tuum,//Ierúsalem, ut salva fias; úsquequo morabúntur in te cogitatiónes iníquæ?//[15]//Vox//enim annuntiántis a Dan et notam faciéntis calamitátem de monte Ephraim.///[16]//Nuntiáte géntibus. Ecce adsunt! Audítum fácite hoc super Ierúsalem://«Custódes venérunt de terra longínqua et dedérunt super civitátes Iudæ vocem//suam;//[17]//quasi custódes agrórum facti sunt super eam in gyro, quia advérsus me//cóntumax erat», dicit Dóminus.//[18]//Via tua et ópera tua fecérunt hæc tibi; ista//malítia tua, quia amára, quia tétigit cor tuum.///[19]//Víscera mea, víscera mea! Dóleo. Paríetes cordis mei! Turbátur in me cor//meum: non tacébo, quóniam vocem búcinæ audívit ánima mea, clamórem prœlii.//[20]//Contrítio super contritiónem vocáta est, quóniam vastáta est omnis terra,//repénte vastáta sunt tabernácula mea, súbito tentória mea.//[21]//Usquequo vidébo//vexíllum, áudiam vocem búcinæ?//[22]//«Quia stultus pópulus meus: me non//cognovérunt; fílii insipiéntes sunt et vecórdes: sapiéntes sunt, ut fáciant mala,//bene autem fácere nésciunt».//[23]//Aspéxi terram, et ecce vácua erat et desérta; et//cælos, et non erat lux in eis.//[24]//Aspéxi montes, et ecce movebántur, et omnes//colles conturbáti sunt.//[25]//Aspéxi, et ecce non erat homo, et omne volátile cæli//recésserat.///[26]//Aspéxi, et ecce hortus desértus, et omnes urbes eius destrúctæ sunt a fácie//Dómini et a fácie iræ furóris eius.//[27]//Hæc enim dicit Dóminus: «Desérta erit//omnis terra, sed tamen consummatiónem non fáciam.//[28]//Super hoc lugébit terra, et//mærébunt cæli désuper, eo quod locútus sum, státui et non pǽnitet me, nec//avértar ab eo».
RESPONSORIUM
(Cf. Ier 4, 24. 26. 27; Ps 84 (85), 5)
℟.//A fácie furóris tui, Deus, conturbáta est omnis terra; sed tu, Dómine,//miserére
*//Et ne fácias consummatiónem.
℣.//Convérte nos, Deus, salutáris noster et avérte iram tuam a nobis.
*//Et ne//fácias consummatiónem.
LECTIO ALTERA
Ex Commentário sancti Hierónymi presbýteri in Ioélem
(PL 25, 967-968)
Convertimini ad me
*Convertímini ad me in toto corde vestro//, et ánimi pæniténtiam ieiúnio et fletu//et plánctibus indicáte; ut nunc ieiunántes póstea saturémini, nunc flentes póstea//rideátis, nunc plangéntes póstea consolémini. Et quia consuetúdinis est ut in//trístibus atque advérsis scindátis vestes (quod et póntifex ad Dómini salvatóris//crimen augéndum in Evangélio fecísse memorátur, et Paulum et Bárnabam//audiéntes verba blasphémiæ légimus perpetrásse); idcírco ego præcípio vobis ut//nequáquam scindátis vestiménta, sed corda quæ plena sunt peccátis, quæ instar//útrium, nisi scissa fúerint, sponte rumpéntur. Cumque hoc fecéritis, redíte ad//Dóminum Deum vestrum, quem vobis prióra peccáta aliénum fécerant; nec//desperétis véniam, scélerum magnitúdine, quia magna peccáta magna delébit//misericórdia.///Est enim benígnus et miséricors, malens pæniténtiam peccatórum quam//mortem, pátiens et multus in misericórdia, qui non humánam imitátur//impatiéntiam, sed longo témpore nostram præstolátur pæniténtiam; et præstábilis//sive pǽnitens super malítiis, ut si nos egérimus super peccátis pæniténtiam, et//ipsum pæníteat comminatiónis suæ et mala quæ comminátus est nobis non//ínferat, nostrǽque mutatióne senténtiæ et ipse mutétur. Malítiam autem in hoc//loco non contráriam virtúti debémus accípere, sed afflictiónem, iuxta illud quod//álibi légimus://*Súfficit diéi malítia sua//. Et://*Si est in civitáte malítia, quam//*Dóminus non fécerit.///Similitérque quia supra díxerat, benígnus et miséricors, pátiens et multus in//misericórdia et præstábilis sive pǽnitens super malítiis, ne fórsitan magnitúdo//cleméntiæ nos fáceret neglegéntes, ex persóna Prophétæ iungit et dicit://*Quis scit//*si convertátur et ignóscat, et relínquat post se benedictiónem?//Ego, inquit,//hortor, quod meum est, ad pæniténtiam, et Deum ineffabíliter novi esse//cleméntem, dicénte David://*Miserére mei, Deus, secúndum magnam//*misericórdiam tuam, et secúndum multitúdinem miseratiónum tuárum dele//*iniquitátem meam.//Sed quia profúndum divitiárum et sapiéntiæ et sciéntiæ Dei//nosse non póssumus, senténtiam témpero et opto pótius quam præsúmo, dicens://*Quis scit si convertátur et ignóscat?//Quod ait//*quis//, aut impossíbile aut diffícile//sentiéndum est.///*Sacrifícium et libámen Dómino Deo nostro//; ut postquam déderit//benedictiónem et nostra nobis peccáta donáverit, Deo hóstias offérre valeámus.
RESPONSORIUM
(Cf. Ps 23 (24), 4; 2 Cor 6, 6; cf. Col 2, 14; Ioel 2, 13)
℟.//Convertímini omnes simul ad Deum, mundo corde et ánimo, in caritáte//non ficta,
*//Ut deleántur chirógrapha peccatórum vestrórum.
℣.//Scíndite corda vestra et non vestiménta vestra et convertímini ad//Dóminum Deum vestrum.
*//Ut deleántur chirógrapha peccatórum vestrórum.
Oratio
Deus, qui fidélium mentes uníus éfficis voluntátis, da pópulis tuis id amáre//quod prǽcipis, id desideráre quod promíttis, ut, inter mundánas varietátes, ibi//nostra fixa sint corda, ubi vera sunt gáudia. Per Dóminum.
SABBATO HEBDOMADÆ XXI
Ad Officium lectionis
LECTIO PRIOR
De libro Ieremíæ prophétæ
7, 1-20
Vaticinium de vana fiducia in templo collocata
[1]//Verbum, quod factum est ad Ieremíam a Dómino dicens://[2]//«Sta in porta//domus Dómini et prǽdica ibi verbum istud et dic: Audíte verbum Dómini, omnis//Iuda, qui ingredímini per portas has, ut adorétis Dóminum.//[3]//Hæc dicit Dóminus//exercítuum, Deus Israel: Bonas fácite vias vestras et ópera vestra, et habitáre vos//fáciam in loco isto.//[4]//Nolíte confídere in verbis mendácii dicéntes: “Templum//Dómini, templum Dómini, templum Dómini est”.//[5]//Quóniam, si bene direxéritis//vias vestras et ópera vestra, si fecéritis iudícium inter virum et próximum eius,//[6]//ádvenæ et pupíllo et víduæ non fecéritis calúmniam nec sánguinem innocéntem//effudéritis in loco hoc et post deos aliénos non ambulavéritis in malum//vobismetípsis,//[7]//habitáre vos fáciam in loco isto, in terra, quam dedi pátribus//vestris a sǽculo usque in sǽculum.///[8]//Ecce vos confíditis vobis in sermónibus mendácii, qui non próderunt.//[9]//Quid? Furári, occídere, adulterári, iuráre mendáciter, incénsum offérre Baal et//ire post deos aliénos, quos ignorátis;//[10]//et venítis et statis coram me in domo hac,//super quam invocátum est nomen meum, et dícitis: “Liberáti sumus”, eo quod//faciátis omnes abominatiónes istas.//[11]//Numquid spelúnca latrónum facta est//domus ista, super quam invocátum est nomen meum in óculis vestris?///Ecce, étiam ego vidi, dicit Dóminus.//[12]//Ite ad locum meum in Silo, ubi//habitávit nomen meum a princípio, et vidéte, quæ fécerim ei propter malítiam//pópuli mei Israel.//[13]//Et nunc, quia fecístis ómnia ópera hæc, dicit Dóminus, et//locútus sum ad vos mane consúrgens et loquens, et non audístis, et vocávi vos, et//non respondístis,//[14]//fáciam dómui huic, super quam invocátum est nomen meum//et in qua vos habétis fidúciam, et loco, quem dedi vobis et pátribus vestris, sicut//feci Silo;//[15]//et proíciam vos a fácie mea, sicut proiéci omnes fratres vestros,//univérsum semen Ephraim.///[16]//Tu ergo, noli oráre pro pópulo hoc, nec assúmas pro eis deprecatiónem et//oratiónem et non obsístas mihi, quia non exáudiam te.//[17]//Nonne vides, quid isti//fáciant in civitátibus Iudæ et in platéis Ierúsalem?//[18]//Fílii cólligunt ligna, et patres//succéndunt ignem, et mulíeres commíscent farínam, ut fáciant placéntas regínæ//cæli et libent diis aliénis, ut me ad iracúndiam próvocent.//[19]//Numquid me ad//iracúndiam próvocant, dicit Dóminus, nonne semetípsos in confusiónem vultus//sui?//[20]//Ideo hæc dicit Dóminus Deus: Ecce furor meus et indignátio mea//effúnditur super locum istum, super hómines et super iuménta et super lignum//regiónis et super fruges terræ et succendétur et non exstinguétur».
RESPONSORIUM
(Ier 7, 11; Is 56, 7 c; Io 2, 16 b)
℟.//Numquid spelúnca latrónum facta est domus ista, super quam invocátum//est nomen meum?
*//Domus mea domus oratiónis vocábitur cunctis pópulis.
℣.//Nolíte fácere domum Patris mei domum negotiatiónis.
*//Domus mea//domus oratiónis vocábitur cunctis pópulis.
LECTIO ALTERA
Ex Homilíis sancti Ioánnis Chrysóstomi epíscopi in Matthǽum
(Hom. 50, 3-4: PG 58, 508-509)
Ne, dum templum exornas, afflictum fratrem despicias
Vis corpus Christi honoráre? Non despícias ipsum nudum: neque hic séricis//véstibus honóres, foris autem frígore ac nuditáte afflíctum néglegas. Nam is qui//dixit://*Hoc est corpus meum//, et verbo rem firmávit, idem ipse dixit://*Esuriéntem//*me vidístis et non nutrivístis//; et://*In quantum non fecístis uni horum minimórum,//*nec mihi fecístis//. Hoc certe non opus habet amíctu, sed puro ánimo; illud autem//magna opus habet cura.///Discámus ítaque philosophári et Christum honoráre ut ipse vult; nam ei, qui//honorátur, honor ille suavíssimus, quem ipse optat, non quem nos putámus.//Síquidem Petrus se illum honoráre putábat, cum cohibéret ne pedes suos laváret,//sed id quod volébat non erat honor, sed secus omníno. Sic et tu illum ipsi éxhibe//honórem quem lege præcépit, divítias tuas paupéribus érogans. Neque enim//vasis áureis opus habet Deus, sed animábus áureis.///Hoc porro dico, non quod prohíbeam ne tália múnera apparéntur, sed//póstulans ut cum his et ante hæc eleemósyna erogétur. Nam hæc quidem áccipit,//sed multo magis illa. In his enim is qui offert solus utilitátem habet, ibi vero//étiam is qui áccipit. Hic vidétur donum esse ostentatiónis occásio; ibi//eleemósyna et benígnitas tantum est.///Quæ enim utílitas si mensa Christi sit áureis póculis onústa, ipse vero fame//péreat? Primo esuriéntem imple, et tunc ex superabundánti mensam eius exórna.//Aureum cálicem facis, et cálicem aquæ non das? Et quid opus est auro intéxta//velámina mensæ apparáre, ipsi vero ne quidem necessárium teguméntum//præbére? quid inde lucri? Nam dic mihi: Si quem vidéres necessário egéntem//cibo, et ipso sic relícto, mensam auro circúmdares tantum, an tibi grátias habéret,//annon pótius indignarétur? Quid vero, si illum vidéres detrítis pannis indútum et//frígore rigéntem et, missis véstibus, áureas ipsi colúmnas erígere, dicens id te in//eius honórem fácere? Annon se deridéri putáret atque extréma contumélia áffici?///Hoc étiam circa Christum réputa, cum errabúndus et peregrínus círcumit,//tecto índigens; tu autem illo in hóspitem non admísso, paviméntum exórnas et//paríetes columnarúmque capitélla et argénteas caténas lampádibus álligas, ipsum//vero in cárcere ligátum ne vidére quidem sústines. Hæc porro dico non//próhibens ut hæc ornaménta adhibeántur; sed ut hæc étiam cum áliis curéntur;//immo hortor ut hæc prius quam ália fiant. Nemo enim, quod isthæc non fáceret,//accusátus umquam fuit; illa vero neglegéntibus gehénna destinátur et ignis//inexstinguíbilis et supplícium cum dæmónibus sustinéndum. Ne ítaque dum//domum exórnas, afflíctum fratrem despícias: nam hoc templum illo pretiósius.
RESPONSORIUM
(Mt 25, 35. 40; Prov 19, 17 a)
℟.//Esurívi et dedístis mihi manducáre; sitívi et dedístis mihi bíbere; hospes//eram et collegístis me:
*//Amen dico vobis: Quámdiu fecístis uni de his frátribus//meis mínimis, mihi fecístis.
℣.//Fenerátur Dómino, qui miserétur páuperis.
*//Amen dico vobis: Quámdiu//fecístis uni de his frátribus meis mínimis, mihi fecístis.
Oratio
Deus, qui fidélium mentes uníus éfficis voluntátis, da pópulis tuis id amáre//quod prǽcipis, id desideráre quod promíttis, ut, inter mundánas varietátes, ibi//nostra fixa sint corda, ubi vera sunt gáudia. Per Dóminum.
DOMINICA
Ad Officium lectionis
LECTIO PRIOR
De libro Ieremíæ prophétæ
11, 18-20; 12, 1-13
Effusio animæ prophetæ
[11,18]//Dómine, demonstrásti mihi, et cognóvi; tunc ostendísti mihi ópera eórum.//[19]//Et ego quasi agnus mansuétus, qui portátur ad víctimam; et non cognóvi quia//super me cogitavérunt consília: «Cædámus lignum in vigóre eius et eradámus//eum de terra vivéntium, et nomen eius non memorétur ámplius».///[20]//Tu autem, Dómine exercítuum, qui iúdicas iuste et probas renes et corda://vídeam ultiónem tuam ex eis; tibi enim revelávi causam meam.///[12,1]//Iustus quidem tu es, Dómine, si dísputem tecum; verúmtamen de iudíciis//loquar ad te. Quare via impiórum prosperátur? Bene est ómnibus, qui//prævaricántur et iníque agunt.//[2]//Plantásti eos et radícem misérunt, profíciunt et//fáciunt fructum; prope es tu ori eórum et longe a rénibus eórum.//[3]//Et tu, Dómine,//nosti me, vidísti me et probásti cor meum tecum; ségrega eos quasi gregem ad//víctimam et sanctífica eos in diem occisiónis.///[4]//Usquequo lugébit terra et herba omnis regiónis siccábitur propter malítiam//habitántium in ea? Consúmptum est ánimal et vólucre, quóniam dixérunt: «Non//vidébit novíssima nostra».///[5]//«Si cum pedítibus currens laborásti, quómodo conténdere póteris cum//equis? Cum autem in terra pacis secúrus fúeris, quid fácies in silva condénsa//Iordánis?//[6]//Nam et fratres tui et domus patris tui, étiam ipsi fraudulénter egérunt//advérsum te et clamavérunt post te plena voce; ne credas eis, cum locúti fúerint//tibi bona».///[7]//«Relíqui domum meam, dimísi hereditátem meam; dedi diléctam ánimæ//meæ in manu inimicórum eius.//[8]//Facta est mihi heréditas mea quasi leo in silva;//dedit contra me vocem, ídeo odívi eam.//[9]//Numquid avis díscolor heréditas mea//mihi? Numquid aves in circúitu contra eam? Veníte, congregámini, omnes béstiæ//campi, properáte ad devorándum.///[10]//Pastóres multi demolíti sunt víneam meam, conculcavérunt partem meam;//dedérunt portiónem meam desiderábilem in desértum solitúdinis.//[11]//Posuérunt//eam in dissipatiónem; lugétque coram me desoláta, vastáta est omnis terra, quia//nullus est qui recógitet corde».///[12]//Super omnes colles in desérto venérunt vastatóres, quia gládius Dómini//dévorat ab extrémo terræ usque ad extrémum eius; non est pax univérsæ carni.//[13]//Seminavérunt tríticum et spinas messuérunt, laboravérunt et non eis próderit;//confundémini a frúctibus vestris propter iram furóris Dómini.
RESPONSORIUM
(Io 12, 27-28; Ps 41 (42), 6 a)
℟.//Nunc ánima mea turbáta est. Et quid dicam? Pater, salvífica me ex hora//hac. Sed proptérea veni in horam hanc.
*//Pater, glorífica nomen tuum.
℣.//Quare tristis es, ánima mea, et quare conturbáris in me?
*//Pater, glorífica//nomen tuum.
LECTIO ALTERA
Ex Sermónibus sancti Augustíni epíscopi
(Sermo 23 A, 1-4: CCL 41, 321-323)
Dominus misertus est nostri
Felíces sumus, si quod audímus et cantámus étiam faciámus. Audítio enim//nostra seminátio, operátio autem fructus est séminis. Hoc prælocútus//admonúerim caritátem vestram, ne infructuóse intrétis ecclésiam, audiéndo tanta//bona et non bene operándo. Quóniam//*grátia ipsíus salvi facti sumus//, sicut dicit//Apóstolus,//*non ex opéribus, ne forte quis extollátur; ipsíus enim sumus grátia//*salvi facti//. Non enim præcéssit áliqua bona vita, quam ille désuper dilígeret et//amáret, et díceret: Subveniámus, succurrámus istis homínibus, quóniam bene//vivunt. Displícuit illi vita nostra, displícuit illi in nobis totum quidquid//faciebámus, sed non ei displícuit quod ipse fecit in nobis. Itaque quod fécimus//damnábit, quod ipse fecit salvábit.///Non ergo erámus boni. Et misértus est nostri et misit Fílium suum qui//morerétur, non pro bonis sed pro malis, non pro iustis sed pro ímpiis. Etenim//*Christus pro ímpiis mórtuus est//. Et quid séquitur?//*Vix enim pro iusto quis//*móritur, nam pro bono fórsitan quis áudeat mori//. Forte invenítur áliquis qui//áudeat mori pro bono. Pro iniústo autem, pro ímpio, pro iníquo quis velit mori,//nisi Christus solus, ita iustus ut étiam iniústos iustificáret?///Nulla ergo, fratres mei, bona ópera habebámus, sed ómnia mala. Cum ergo//tália essent facta hóminum, non deséruit hómines misericórdia ipsíus. Et misit//Deus Fílium suum, ut redímeret nos, non auro, non argénto, sed prétio fusi//sánguinis sui, agnus immaculátus ad víctimam ductus pro óvibus maculátis, si//vel maculátis et non totis inféctis. Accépimus ergo hanc grátiam. Digne vivámus//ipsa grátia quam accépimus, ne tantæ grátiæ iniúriam faciámus. Médicus tantus//venit ad nos, dimísit ómnia peccáta nostra. Si vólumus íterum ægrotáre, non//solum in nos perniciósi érimus, sed étiam médico ingráti.///Sequámur ergo vias ipsíus quas nobis osténdit, præcípue humilitátis viam,//quod factus est nobis ipse. Osténdit enim nobis viam humilitátis præcéptis, et//fecit illam patiéndo pro nobis. Ut posset ergo pro nobis mori, quod mori non//póterat,//*Verbum caro factum est et habitávit in nobis//. Immortális suscépit//mortalitátem, ut morerétur pro nobis, et morte sua occíderet mortem nostram.///Hoc fecit Dóminus, hoc nobis prǽstitit. Magnus humiliátus est, humiliátus//occísus, occísus et resúrgens et exaltátus, ut mórtuos nos non relínqueret in//inférno, sed exaltáret in se in resurrectióne mortuórum, quos exaltávit modo in//fide et confessióne iustórum. Ergo viam nobis humilitátem dedit. Si ipsam//tenuérimus, confitébimur Dómino, et non sine causa cantámus://*Confitébimur//*tibi, Deus, confitébimur et invocábimus nomen tuum.
RESPONSORIUM
(Ps 85 (86), 12-13 a; 117 (118), 28)
℟.//Confitébor tibi, Dómine Deus meus, in toto corde meo et glorificábo//nomen tuum in ætérnum;
*//Quia misericórdia tua magna est super me.
℣.//Deus meus es tu et confitébor tibi, Deus meus, et exaltábo te.
*//Quia//misericórdia tua magna est super me.
Oratio
Deus virtútum, cuius est totum quod est óptimum, ínsere pectóribus nostris//tui nóminis amórem et præsta, ut in nobis, religiónis augménto, quæ sunt bona//nútrias ac, vigilánti stúdio, quæ sunt nutríta custódias. Per Dóminum.
FERIA II HEBDOMADÆ XXII
Ad Officium lectionis
LECTIO PRIOR
De libro Ieremíæ prophétæ
19, 1-5. 10 — 20, 6
Actio symbolica: laguncula fracta
[19,1]//Hæc dicit Dóminus: «Vade et eme lagúnculam fíguli tésteam et áccipe de//senióribus pópuli et de senióribus sacerdótum//[2]//et egrédere ad vallem Benénnom,//quæ est iuxta intróitum portæ Fictílium, et prædicábis ibi verba, quæ ego loquar//ad te,//[3]//et dices: Audíte verbum Dómini, reges Iudæ et habitatóres Ierúsalem://Hæc dicit Dóminus exercítuum, Deus Israel: Ecce ego indúcam afflictiónem//super locum istum, ita ut omnis, qui audíerit illam, tínniant aures eius,//[4]//eo quod//derelíquerint me et aliénum fécerint locum istum et sacrificáverint in eo diis//aliénis, quos nesciérunt ipsi et patres eórum et reges Iudæ; et replevérunt locum//istum sánguine innocéntium;//[5]//et ædificavérunt excélsa Baal ad comburéndos//fílios suos igne in holocáustum Baal: quæ non præcépi nec locútus sum, nec//ascendérunt in cor meum.///[10]//Et cónteres lagúnculam in óculis virórum, qui ibunt tecum,//[11]//et dices ad//eos: Hæc dicit Dóminus exercítuum: Sic cónteram pópulum istum et civitátem//istam, sicut contéritur vas fíguli, quod non potest ultra instaurári; et in Topheth//sepeliéntur, eo quod non sit álius locus ad sepeliéndum.//[12]//Sic fáciam loco huic,//ait Dóminus, et habitatóribus eius, ut ponam civitátem istam sicut Topheth;//[13]//et//erunt domus Ierúsalem et domus regum Iudæ sicut locus Topheth, immúndæ://omnes domus, in quarum domátibus sacrificavérunt omni milítiæ cæli et//libavérunt libámina diis aliénis».///[14]//Venit autem Ieremías de Topheth, quo míserat eum Dóminus ad//prophetándum, et stetit in átrio domus Dómini et dixit ad omnem pópulum://[15]//«Hæc dicit Dóminus exercítuum, Deus Israel: Ecce ego indúcam super//civitátem hanc et super omnes urbes eius univérsa mala, quæ locútus sum//advérsum eam, quóniam induravérunt cervícem suam, ut non audírent sermónes//meos».///[20,1]//Et audívit Phassur fílius Emmer sacérdos, qui constitútus erat princeps in//domo Dómini, Ieremíam prophetántem sermónes istos;//[2]//et percússit Phassur//Ieremíam prophétam et misit eum in nervum, quod erat in porta Béniamin//superióre in domo Dómini.//[3]//Cumque illuxísset in crástinum, edúxit Phassur//Ieremíam de nervo, et dixit ad eum Ieremías: «Non Phassur vocávit Dóminus//nomen tuum, sed Pavórem úndique.//[4]//Quia hæc dicit Dóminus: Ecce ego dabo te//in pavórem, te et omnes amícos tuos, et córruent gládio inimicórum suórum, et//óculi tui vidébunt; et omnem Iudam dabo in manu regis Babylónis, et tradúcet//eos in Babylónem et percútiet eos gládio.//[5]//Et dabo univérsam substántiam//civitátis huius et omnem labórem eius omnéque prétium et cunctos thesáuros//regum Iudæ dabo in manu inimicórum eórum, et dirípient eos et tollent et ducent//in Babylónem.//[6]//Tu autem, Phassur, et omnes habitatóres domus tuæ, íbitis in//captivitátem; et in Babylónem vénies et ibi moriéris ibíque sepeliéris, tu et//omnes amíci tui, quibus prophetásti mendácium».
RESPONSORIUM
(Cf. Mt 23, 37; cf. Ier 19, 15)
℟.//Ierúsalem, quæ occídis prophétas et lápidas eos qui ad te missi sunt,
*//Quótiens vólui congregáre fílios tuos, quemádmodum gallína cóngregat pullos//suos sub alas, et noluísti?
℣.//Indurásti cervícem tuam, ut non audíres sermónes meos.
*//Quótiens vólui//congregáre fílios tuos, quemádmodum gallína cóngregat pullos suos sub alas, et//noluísti?
LECTIO ALTERA
E Libro De imitatióne Christi
(Lib. 3, 3)
Ego docui prophetas meos
Audi, fili, verba mea, verba suavíssima, omnem philosophórum et//sapiéntium huius mundi sciéntiam excedéntia.//*Verba mea spíritus et vita sunt//,//nec humáno sensu pensánda.///Non sunt ad vanam complacéntiam trahénda, sed in siléntio audiénda et cum//omni humilitáte atque magno afféctu suscipiénda.///Et dixi://*Beátus quem tu erudíeris, Dómine, et de lege tua docúeris eum: ut//*mítiges ei a diébus malis//, et non desolétur in terra.///Ego, inquit Dóminus, dócui prophétas ab inítio et usque nunc non cesso//ómnibus loqui, sed multi ad vocem meam surdi sunt et duri.///Plures mundum libéntius áudiunt quam Deum; facílius sequúntur carnis suæ//appetítum quam Dei beneplácitum.///Promíttit mundus temporália et parva, et servítur ei aviditáte magna; ego//promítto summa et ætérna, et torpéscunt mortálium corda.///Quis tanta cura mihi in ómnibus servit et obœdit, sicut mundo et dóminis//eius servítur?///Erubésce ergo, serve piger et querulóse, quod illi paratióres inveniúntur ad//perditiónem quam tu ad vitam.///Gaudent illi ámplius ad vanitátem quam tu ad veritátem.///Equidem a spe sua nonnúmquam frustrántur, sed promíssio mea néminem//fallit, nec confidéntem mihi dimíttit inánem.///Quod promísi dabo, quod dixi implébo, si tamen usque in finem fidélis in//dilectióne mea quis permánserit.///Ego remunerátor sum ómnium bonórum, et fortis probátor ómnium//devotórum.///Scribe verba mea in corde tuo et pertrácta diligénter: erunt enim in témpore//tentatiónis valde necessária.///Quod non intéllegis cum legis, cognósces in die visitatiónis.///Duplíciter sóleo eléctos meos visitáre: tentatióne scílicet et consolatióne.///Et duas lectiónes eis lego cotídie: unam increpándo eórum vítia, álteram//exhortándo ad virtútum increménta.///*Qui habet verba mea et spernit ea, habet qui iúdicet eum in novíssimo die.
RESPONSORIUM
(Cf. Prov 23, 26; 1, 9; 5, 1)
℟.//Præbe, fili, cor tuum mihi et óculi tui vias meas custódiant,
*//Ut addátur//grátia cápiti tuo.
℣.//Atténde, fili mi, ad sapiéntiam meam et prudéntiæ meæ inclína aurem//tuam.
*//Ut addátur grátia cápiti tuo.
Oratio
Deus virtútum, cuius est totum quod est óptimum, ínsere pectóribus nostris//tui nóminis amórem et præsta, ut in nobis, religiónis augménto, quæ sunt bona//nútrias ac, vigilánti stúdio, quæ sunt nutríta custódias. Per Dóminum.
FERIA III HEBDOMADÆ XXII
Ad Officium lectionis
LECTIO PRIOR
De libro Ieremíæ prophétæ
20, 7-18
Anxietates prophetæ
[7]//Seduxísti me, Dómine, et sedúctus sum; fórtior me fuísti et invaluísti. Factus//sum in derísum tota die, omnes subsánnant me.//[8]//Quia quotiescúmque loquor,//vocíferor, iniquitátem et vastitátem clámito; et factus est mihi sermo Dómini in//oppróbrium et in derísum tota die.//[9]//Et dixi: «Non recordábor eius, neque loquar//ultra in nómine illíus». Et factus est in corde meo quasi ignis exǽstuans//clausúsque in óssibus meis: et deféci, ferre non sústinens.///[10]//Audívi enim contumélias multórum et terrórem in circúitu: «Denuntiáte, et//denuntiémus eum». Omnes pacífici mei observábant lapsum meum: «Forte//decipiétur, et prævalébimus advérsus eum et consequémur ultiónem ex eo».///[11]//Dóminus autem mecum est quasi bellátor fortis; idcírco, qui persequúntur//me, cadent et infírmi erunt. Confundéntur veheménter, quia non prosperáti sunt;//oppróbrium sempitérnum, quod numquam delébitur.//[12]//Et tu, Dómine exercítuum,//probátor iusti, qui vides renes et cor, vídeam, quæso, ultiónem tuam ex eis; tibi//enim revelávi causam meam.///[13]//Cantáte Dómino, laudáte Dóminum, quia liberávit ánimam páuperis de//manu malórum.///[14]//Maledícta dies, in qua natus sum; dies, in qua péperit me mater mea, non sit//benedícta.//[15]//Maledíctus vir, qui annuntiávit patri meo dicens: «Natus est tibi puer//másculus», et gáudio lætificávit eum;//[16]//sit homo ille, ut sunt civitátes, quas//subvértit Dóminus et non pænítuit eum: áudiat clamórem mane et ululátum in//témpore meridiáno,//[17]//qui non me interfécit a vulva, ut fíeret mihi mater mea//sepúlcrum, et vulva eius concéptus ætérnus.//[18]//Quare de vulva egréssus sum, ut//vidérem labórem et dolórem, et consumeréntur in confusióne dies mei?
RESPONSORIUM
(Cf. Ier 20, 10-11 a; Ps 30 (31), 14)
℟.//Contumélias et terróres passus sum ab eis, qui erant pacífici mei, et//custodiéntes latus meum, dicéntes: Decipiámus eum et prævaleámus illi;
*//Sed//tu, Dómine, mecum es tamquam bellátor fortis.
℣.//Audívi vituperatiónem multórum: horror in circúitu; auférre ánimam//meam consiliáti sunt.
*//Sed tu, Dómine, mecum es tamquam bellátor fortis.
LECTIO ALTERA
E Libro De imitatióne Christi
(Lib. 3, 14)
Veritas Domini manet in æternum
Intonas super me iudícia tua, Dómine, et timóre ac tremóre cóncutis ómnia//ossa mea, et expavéscit ánima mea valde.///Sto attónitus et consídero, quia//*cæli non sunt mundi in conspéctu tuo//.///Si//*in ángelis repperísti pravitátem//nec tamen pepercísti, quid fiet de me?///*Cecidérunt stellæ de cælo//, et ego pulvis quid præsúmo?///Quorum ópera videbántur laudabília, cecidérunt ad ínfima, et qui//comedébant panem angelórum, vidi síliquis delectári porcórum.///Nulla est ergo sánctitas, si manum tuam, Dómine, súbtrahas; nulla prodest//sapiéntia, si gubernáre desístas; nulla iuvat fortitúdo, si conserváre désinas.///Nam relícti mérgimur et perímus; visitáti vero erígimur et vívimus.///Instábiles quippe sumus, sed per te confirmámur; tepéscimus, sed a te//accéndimur.///Absórpta est omnis gloriátio vana, in profunditáte iudiciórum tuórum super//me.///Quid est omnis caro in conspéctu tuo?//*Numquid gloriábitur lutum contra//*formántem se?///Quómodo potest érigi vanilóquio, cuius cor in veritáte subiéctum est Deo?///Non eum totus mundus ériget, quem véritas sibi subiécit, nec ómnium//laudántium ore movébitur, qui totam spem suam in Deo firmávit.///Nam et ipsi qui loquúntur, ecce omnes nihil; defícient enim cum sónitu//verbórum;//*véritas//autem//*Dómini manet in ætérnum//.
RESPONSORIUM
(Ps 118 (119), 114-115. 113)
℟.//Tegmen et scutum meum es tu, Dómine, et in verbum tuum//supersperávi.
*//Declináte a me, malígni, et servábo præcépta Dei mei.
℣.//Dúplices corde ódio hábui et legem tuam diléxi.
*//Declináte a me, malígni,//et servábo præcépta Dei mei.
Oratio
Deus virtútum, cuius est totum quod est óptimum, ínsere pectóribus nostris//tui nóminis amórem et præsta, ut in nobis, religiónis augménto, quæ sunt bona//nútrias ac, vigilánti stúdio, quæ sunt nutríta custódias. Per Dóminum.
FERIA IV HEBDOMADÆ XXII
Ad Officium lectionis
LECTIO PRIOR
De libro Ieremíæ prophétæ
26, 1-15
Ieremias in periculo mortis versatur propter oraculum de ruina templi
[1]//In princípio regni Ióachim fílii Iosíæ regis Iudæ factum est verbum istud a//Dómino dicens://[2]//«Hæc dicit Dóminus: Sta in átrio domus Dómini et loquéris ad//omnes civitátes Iudæ, de quibus véniunt, ut adórent in domo Dómini, univérsos//sermónes, quos ego mandávi tibi ut loquáris ad eos: noli subtráhere verbum,//[3]//si//forte áudiant et convertántur unusquísque a via sua mala, et pæníteat me mali,//quod cógito fácere eis propter malítiam óperum eórum.//[4]//Et dices ad eos: Hæc//dicit Dóminus: Si non audiéritis me, ut ambulétis in lege mea, quam dedi vobis,//[5]//ut audiátis sermónes servórum meórum prophetárum, quos ego misi ad vos de//nocte consúrgens et dírigens, et non audístis,//[6]//dabo domum istam sicut Silo et//urbem hanc dabo in maledictiónem cunctis géntibus terræ».///[7]//Et audiérunt sacerdótes et prophétæ et omnis pópulus Ieremíam loquéntem//verba hæc in domo Dómini.//[8]//Cumque complésset Ieremías loquens ómnia, quæ//præcéperat ei Dóminus, ut loquerétur ad univérsum pópulum, apprehendérunt//eum sacerdótes et prophétæ et omnis pópulus dicens: «Morte moriáris!//[9]//Quare//prophetásti in nómine Dómini dicens: “Sicut Silo erit domus hæc, et urbs ista//desolábitur, eo quod non sit habitátor?”».///Et congregátus est omnis pópulus advérsus Ieremíam in domo Dómini.//[10]//Et//audiérunt príncipes Iudæ verba hæc et ascendérunt de domo regis in domum//Dómini et sedérunt in intróitu portæ domus Dómini Novæ.//[11]//Et locúti sunt//sacerdótes et prophétæ ad príncipes et ad omnem pópulum dicéntes: «Iudícium//mortis est viro huic, quia prophetávit advérsus civitátem istam, sicut audístis//áuribus vestris».//[12]//Et ait Ieremías ad omnes príncipes et ad univérsum pópulum//dicens: «Dóminus misit me, ut prophetárem ad domum istam et ad civitátem//hanc ómnia verba, quæ audístis.//[13]//Nunc ergo bonas fácite vias vestras et ópera//vestra et audíte vocem Dómini Dei vestri, et pænitébit Dóminum mali, quod//locútus est advérsum vos.//[14]//Ego autem ecce in mánibus vestris sum, fácite mihi,//quod bonum et rectum est in óculis vestris;//[15]//verúmtamen scitóte et cognóscite//quod si occidéritis me, sánguinem innocéntem tradétis contra vosmetípsos et//contra civitátem istam et habitatóres eius; in veritáte enim misit me Dóminus ad//vos, ut lóquerer in áuribus vestris ómnia verba hæc».
RESPONSORIUM
(Ier 26, 15 a; Mt 27, 24 b)
℟.//Scitóte et cognóscite quod si occidéritis me,
*//Sánguinem innocéntem//tradétis contra vosmetípsos et contra civitátem istam.
℣.//Pilátus lavit manus coram turba, dicens: Innocens ego sum a sánguine//hoc.
*//Sánguinem innocéntem tradétis contra vosmetípsos et contra civitátem//istam.
LECTIO ALTERA
E Commentário Orígenis presbýteri in Ioánnem
(Tomus 10, 20: PG 14, 370-371)
Christus loquebatur de templo corporis sui
*Destrúite templum hoc, et in tribus diébus érigam illud.//Córporis amántes ac//rerum sensibílium, nunc iam mihi vidéntur ínnui Iudǽi, qui ægre feréntes//expúlsos fuísse a Iesu eos qui domum Patris faciébant domum mercátus rebus ab//ipsis gestis, signum póstulant, ex quo signo Fílius Dei, quem illi non recípiunt,//videátur hæc decénter fácere. Sed coniúngens Servátor sermónem de córpore//suo, perínde quasi loquerétur de templo illo, interrogántibus://*Quod signum//*osténdis, quod hæc fácias,//respóndet://*Destrúite templum hoc, et in tribus diébus//*érigam illud.///Attamen utráque, tum templum tum corpus Iesu, iuxta unam intellegéntiam//figúra mihi esse vidéntur Ecclésiæ; eo quod hæc ædificáta sit ex vivéntibus//lapídibus; facta//*domus spiritális in sacerdótium sanctum//: superædificáta//*supra//*fundaméntum Apostolórum et prophetárum, summo angulári lápide Christo Iesu//,//revéra templum exsisténte. Sin vero propter illud://*Vos autem estis corpus Christi//*et membra ex parte//, videátur iunctúra et conveniéntia lápidum templi déstrui,//dissiparíque, ut in primo et vicésimo scriptum est psalmo, ómnia Christi ossa ab//insídiis, quæ sunt in persecutiónibus et tribulatiónibus, et ab his qui bellum//ínferunt unitáti templi ob persecutiónes, erigétur templum et suscitábitur corpus//tértia die post diem malítiæ in ipso instántem atque post diem consummatiónis//hac posteriórem.///Tértia enim in cælo novo et terra nova instábit dies, quando ossa hæc, nempe//omnis domus Israel, in magna domínica excitabúntur, morte devícta, ádeo ut//facta resurréctio Christi a crucis passióne, contíneat mystérium resurrectiónis//totíus córporis Christi. Ut autem corpus illud, Iesu, sénsibus obnóxium, cruci//affíxum est sepultúmque et póstea éxcitum, sic totum sanctórum Christi corpus//cum Christo cruci affíxum est et nunc non ámplius vivit. Unusquísque enim//illórum, perínde atque Paulus, in nulla re ália gloriátur prætérquam in cruce//Dómini nostri Iesu Christi, per quem ipse mundo crucifíxus est et mundus illi.///Quámobrem non tantum una cum Christo cruci fuit affíxus unusquísque ac//mundo, sed étiam una cum Christo sepelítur://*Consepúlti enim sumus cum//*Christo//, inquit Paulus, addens étiam, véluti ad quémpiam resurrectiónis//arrhabónem pervenísset,//*Et cum ipso consurréximus.
RESPONSORIUM
(Cf. 1 Cor 6, 19-20; Lev 11, 43 a. 44 b)
℟.//Corpus vestrum templum est Spíritus Sancti, qui in vobis est, quem habétis//a Deo, et non estis vestri. Empti enim estis prétio!
*//Glorificáte Deum in córpore//vestro.
℣.//Nolíte contamináre ánimas vestras: sancti estóte, quóniam et ego sanctus//sum.
*//Glorificáte Deum in córpore vestro.
Oratio
Deus virtútum, cuius est totum quod est óptimum, ínsere pectóribus nostris//tui nóminis amórem et præsta, ut in nobis, religiónis augménto, quæ sunt bona//nútrias ac, vigilánti stúdio, quæ sunt nutríta custódias. Per Dóminum.
FERIA V HEBDOMADÆ XXII
Ad Officium lectionis
LECTIO PRIOR
De libro Ieremíæ prophétæ
29, 1-14
Epistula Ieremiæ ad exsules Israel
[1]//Hæc sunt verba epístulæ, quam misit Ieremías prophéta de Ierúsalem ad//relíquias seniórum transmigratiónis et ad sacerdótes et ad prophétas et ad omnem//pópulum, quem tradúxerat Nabuchodónosor de Ierúsalem in Babylónem,//[2]//postquam egréssus est Iechonías rex et dómina et eunúchi et príncipes Iudæ et//Ierúsalem et faber et inclúsor de Ierúsalem,//[3]//in manu Elasa fílii Saphan et//Gamaríæ fílii Helcíæ, quos misit Sedecías rex Iudæ ad Nabuchodónosor regem//Babylónis in Babylónem dicens:///[4]//«Hæc dicit Dóminus exercítuum, Deus Israel, omni transmigratióni, quam//tránstuli de Ierúsalem in Babylónem://[5]//Ædificáte domos et habitáte et plantáte//hortos et comédite fructum eórum,//[6]//accípite uxóres et generáte fílios et fílias et//date fíliis vestris uxóres et fílias vestras date viris, et páriant fílios et fílias, et//multiplicámini ibi et nolíte esse pauci número.//[7]//Et quǽrite pacem civitátis, ad//quam transmigráre vos feci, et oráte pro ea ad Dóminum, quia in pace illíus erit//pax vobis.//[8]//Hæc enim dicit Dóminus exercítuum, Deus Israel: Non vos sedúcant//prophétæ vestri, qui sunt in médio vestrum, et divíni vestri, et ne attendátis ad//sómnia vestra, quæ vos somniátis,//[9]//quia falso ipsi prophétant vobis in nómine//meo, et non misi eos, dicit Dóminus.//[10]//Quia hæc dicit Dóminus: Cum impléti//fúerint in Babylóne septuagínta anni, visitábo vos et suscitábo super vos verbum//meum bonum, ut redúcam vos ad locum istum.//[11]//Ego enim scio cogitatiónes,//quas ego cógito super vos, ait Dóminus, cogitatiónes pacis et non afflictiónis, ut//dem vobis posteritátem et spem.//[12]//Et invocábitis me et íbitis; et orábitis me, et//ego exáudiam vos.//[13]//Quærétis me et inveniétis, cum quæsiéritis me in toto corde//vestro.//[14]//Et invéniar a vobis, ait Dóminus, et redúcam captivitátem vestram et//congregábo vos de univérsis géntibus et de cunctis locis, ad quæ éxpuli vos, dicit//Dóminus; et revérti vos fáciam ad locum, de quo transmigráre vos feci».
RESPONSORIUM
(Ps 104 (105), 1 a. 4; cf. Eccli 2, 11 b)
℟.//Confitémini Dómino et invocáte nomen eius;
*//Quǽrite Dóminum et//poténtiam eius, quǽrite fáciem eius semper.
℣.//Scitóte quia nullus sperávit in Dómino et confúsus est.
*//Quǽrite//Dóminum et poténtiam eius, quǽrite fáciem eius semper.
LECTIO ALTERA
Incipit sermo sancti Leónis Magni papæ De beatitudínibus
(Sermo 95, 1-2: PL 54, 461-462)
Dabo leges meas in sensu ipsorum
Prædicánte, dilectíssimi, Dómino nostro Iesu Christo Evangélium regni, et//divérsos per totam Galilǽam curánte languóres, in omnem se Sýriam virtútum//eius fama diffúderat; et multæ ex univérsa Iudǽa turbæ ad cæléstem médicum//confluébant. Quia enim tarda est humánæ ignorántiæ fides ad credénda quæ non//videt et speránda quæ nescit, oportébat divína eruditióne firmándos corpóreis//benefíciis et visibílibus miráculis incitári: ut cuius tam benígnam experiebántur//poténtiam, non ambígerent salutárem esse doctrínam.///Ut ergo exterióres medélas Dóminus ad remédia interióra transférret, et post//sanitátes córporum curatiónes operarétur animárum, segregátus a//circumstántibus turbis, secéssum vicíni montis ascéndit, advocátis Apóstolis,//quos sublimióribus institútis ab édito mýsticæ sedis imbúeret, ex ipsa loci atque//óperis qualitáte signíficans se esse qui Móysen quondam suo fuísset dignátus//allóquio: illic quidem terribilióre iustítia, hic autem sacratióre cleméntia, ut//implerétur quod fúerat, prophéta Ieremía dicénte, promíssum://*Ecce dies véniunt,//*dicit Dóminus, et consummábo super domum Israel et super domum Iuda//*testaméntum novum. Post dies illos, dicit Dóminus, dabo leges meas in sensu//*ipsórum, et in corde ipsórum scribam eas//.///Qui ergo locútus fúerat Móysi, locútus est et Apóstolis et in córdibus//discipulórum velox scribéntis Verbi manus novi testaménti decréta condébat,//nulla ut quondam circumfúsa núbium crassitúdine, neque per terríbiles sonos//atque fulgóres, pópulo ab accéssu montis abstérrito, sed paténte ad aures//circumstántium tranquillitáte collóquii: ut per grátiæ lenitátem removerétur legis//aspéritas et spíritus adoptiónis auférret formídinem servitútis.///Qualis ígitur doctrína sit Christi sacræ ipsíus senténtiæ protestántur, ut qui ad//ætérnam beatitúdinem perveníre desíderant, gradus felicíssimæ ascensiónis//agnóscant.//*Beáti//, inquit,//*páuperes spíritu, quóniam ipsórum est regnum//*cælórum//. De quibus paupéribus Véritas loquerétur forte esset ambíguum, si//dicens://*Beáti páuperes//, nihil ádderet de intellegénda páuperum qualitáte, et//suffícere viderétur ad promeréndum regnum cælórum ea sola inópia quam multi//sub gravi et dura necessitáte patiúntur. Sed cum dicit://*Beáti páuperes spíritu//,//osténdit eis regnum cælórum tribuéndum, quos humílitas comméndat animórum//magis quam indigéntia facultátum.
RESPONSORIUM
(Ps 77 (78), 1-2)
℟.//Atténdite, pópule meus, doctrínam meam;
*//Inclináte aurem vestram in//verba oris mei.
℣.//Apériam in parábolis os meum, éloquar arcána ætátis antíquæ.
*//Inclináte//aurem vestram in verba oris mei.
Oratio
Deus virtútum, cuius est totum quod est óptimum, ínsere pectóribus nostris//tui nóminis amórem et præsta, ut in nobis, religiónis augménto, quæ sunt bona//nútrias ac, vigilánti stúdio, quæ sunt nutríta custódias. Per Dóminum.
FERIA VI HEBDOMADÆ XXII
Ad Officium lectionis
LECTIO PRIOR
De libro Ieremíæ prophétæ
30, 18 — 31, 9
Promissiones restaurationis Israel
[30,18]//Hæc dicit Dóminus: Ecce ego convértam sortem tabernaculórum Iacob et//tectis eius miserébor, et ædificábitur cívitas in ruínis suis, et arx in loco suo//fundábitur;//[19]//et egrediétur de eis laus voxque ludéntium. Et multiplicábo eos, et//non imminuéntur, et glorificábo eos, et non attenuabúntur.//[20]//Et erunt fílii eius//sicut a princípio, et cœtus eius coram me permanébit, et visitábo advérsum//omnes, qui tríbulant eum.//[21]//Et erit dux eius ex eo, et princeps de médio eius//procédet; et applicábo eum, et accédet ad me. Quis enim iste est, qui pígnori//dabit cor suum, ut appropínquet mihi?, ait Dóminus.///[22]//Et éritis mihi in pópulum, et ego ero vobis in Deum.//[23]//Ecce turbo Dómini,//furor egrédiens, procélla ruens; in cápite impiórum conquiéscet.//[24]//Non cessábit//ab ira indignatiónis Dóminus, donec fáciat et cómpleat cogitatiónes cordis sui; in//novíssimo diérum intellegétis ea.///[31,1]//In témpore illo, dicit Dóminus, ero Deus univérsis cognatiónibus Israel, et//ipsi erunt mihi in pópulum.///[2]//Hæc dicit Dóminus: Invénit grátiam in desérto pópulus, qui remánserat a//gládio; vadet ad réquiem suam Israel».//[3]//De longe Dóminus appáruit mihi: «In//caritáte perpétua diléxi te; ídeo attráxi te in misericórdia.//[4]//Rursúmque ædificábo//te, et ædificáberis, virgo Israel; adhuc ornáberis týmpanis tuis et egrediéris in//choro ludéntium.//[5]//Adhuc plantábis víneas in móntibus Samaríæ; plantábunt//plantántes et vindemiábunt.//[6]//Quia erit dies, in qua clamábunt custódes in monte//Ephraim: “Súrgite, et ascendámus in Sion ad Dóminum Deum nostrum”.///[7]//Quia hæc dicit Dóminus: Exsultáte in lætítia propter Iacob et hínnite cápiti//géntium; personáte, cánite et dícite: “Salva, Dómine, pópulum tuum, relíquias//Israel”.//[8]//Ecce ego addúcam eos de terra aquilónis et congregábo eos ab extrémis//terræ; inter quos erunt cæcus et claudus, prægnans et páriens simul: cœtus//magnus reverténtium huc.//[9]//In fletu vénient, et in deprecatióne redúcam eos et//addúcam eos per torréntes aquárum in via recta, et non impíngent in ea, quia//factus sum Israéli pater, et Ephraim primogénitus meus est».
RESPONSORIUM
(Ier 31, 6; Is 2, 5)
℟.//Erit dies in qua clamábunt custódes:
*//Súrgite et ascendámus in Sion ad//Dóminum Deum nostrum.
℣.//Domus Iacob, veníte et ambulémus in lúmine Dómini.
*//Súrgite et//ascendámus in Sion ad Dóminum Deum nostrum.
LECTIO ALTERA
Ex Sermóne sancti Leónis Magni papæ De beatitudínibus
(Sermo 95, 2-3: PL 54, 462)
Beati pauperes spiritu
Dubitári non potest quod humilitátis bonum facílius páuperes quam dívites//assequántur: dum et illis in tenuitáte amíca est mansuetúdo et istis in divítiis//familiáris elátio. Verúmtamen et in plerísque divítibus invenítur hic ánimus qui//abundántia sua non ad tumórem supérbiæ, sed ad ópera benignitátis utátur, idque//pro lucris máximis númeret quod ad relevándam misériam aliéni labóris//impénderit.///Omni géneri atque órdini hóminum datur in hac virtúte consórtium, quia//possunt esse propósito pares et ímpares censu; nec ínterest quantum sint in//facultáte terréna dissímiles, qui in spiritálibus bonis inveniúntur æquáles. Beáta//ígitur illa paupértas, quæ rerum temporálium amóre non cápitur, nec mundi//ópibus augéri áppetit, sed cæléstibus bonis ditéscere concupíscit.///Huius nobis magnánimæ paupertátis exémplum primi post Dóminum//Apóstoli præbuérunt, qui ómnia sua sine differéntia relinquéntes, ad vocem//cæléstis magístri, a captúra píscium in piscatóres hóminum álacri conversióne//mutáti sunt et multos sui símiles fídei suæ imitatióne fecérunt, quando illis//primitívis Ecclésiæ fíliis unum cor ómnium et ánima erat una credéntium; qui//univérsis suis rebus possessionibúsque distráctis, per devotíssimam paupertátem//bonis ditabántur ætérnis et ex apostólica prædicatióne gaudébant nihil habére de//mundo et ómnia possidére cum Christo.///Hinc beátus Petrus apóstolus, cum ascéndens in templum a claudo//eleemósyna poscerétur,//*Argéntum//, inquit,//*et aurum non est mihi; quod autem//*hábeo, hoc tibi do: In nómine Iesu Christi Nazaréni, surge et ámbula//. Quid hac//humilitáte sublímius? quid hac paupertáte locuplétius? Non habet præsídia//pecúniæ, sed habet dona natúræ. Quem débilem édidit mater ex útero, sanum//fecit Petrus ex verbo; et qui imáginem Cǽsaris in nummo non dedit, imáginem//Christi in hómine reformávit.///Huius autem thesáuri ópibus non solum ille adiútus est cui gressus est//rédditus, sed étiam quinque mília virórum, qui tunc ad exhortatiónem Apóstoli//ob eiúsdem curatiónis miráculum credidérunt. Et ille pauper qui non habébat//quod peténti daret, tantam dedit divínæ grátiæ largitátem, ut quemádmodum//unum hóminem redintegrárat in pédibus, sic tot mília credéntium sanáret in//córdibus facerétque eos in Christo álacres, quos invénerat claudicántes.
RESPONSORIUM
(Mt 5, 1 b-3; Is 66, 2 b)
℟.//Accessérunt ad Iesum discípuli eius; et apériens os suum, docébat eos//dicens:
*//Beáti páuperes spíritu, quóniam ipsórum est regnum cælórum.
℣.//Ad hunc respíciam, dicit Dóminus, ad paupérculum et contrítum spíritu et//treméntem sermónes meos.
*//Beáti páuperes spíritu, quóniam ipsórum est//regnum cælórum.
Oratio
Deus virtútum, cuius est totum quod est óptimum, ínsere pectóribus nostris//tui nóminis amórem et præsta, ut in nobis, religiónis augménto, quæ sunt bona//nútrias ac, vigilánti stúdio, quæ sunt nutríta custódias. Per Dóminum.
SABBATO HEBDOMADÆ XXII
Ad Officium lectionis
LECTIO PRIOR
De libro Ieremíæ prophétæ
31, 15-22. 27-34
Salus et fœdus novum prænuntiantur
[15]//Hæc dicit Dóminus: «Vox in Rama audíta est lamentatiónis, luctus et fletus//Rachel plorántis fílios suos et noléntis consolári super eis, quia non sunt».///[16]//Hæc dicit Dóminus: «Quiéscat vox tua a plorátu, et óculi tui a lácrimis,//quia est merces óperi tuo, ait Dóminus, et reverténtur de terra inimíci.//[17]//Et est//spes novíssimis tuis, ait Dóminus, et reverténtur fílii ad términos suos.///[18]//Audiens audívi Ephraim transmigrántem: “Castigásti me et erudítus sum//quasi iuvénculus indómitus; convérte me et convértar quia tu Dóminus Deus//meus.//[19]//Postquam enim convertísti me, egi pæniténtiam; et postquam ostendísti//mihi, percússi femur meum; confúsus sum et erúbui, quóniam sustínui//oppróbrium adulescéntiæ meæ”.///[20]//Estne fílius honorábilis mihi Ephraim aut puer delectábilis, quia ex quo//locútus sum de eo, adhuc recordábor eius? Idcírco conturbáta sunt víscera mea//super eum: míserans miserébor eius», ait Dóminus.///[21]//Státue tibi lápides, pone tibi signa, dírige cor tuum in iter, viam, in qua//ambulásti; revértere, virgo Israel, revértere ad civitátes tuas istas.//[22]//Usquequo//vagáberis, fília rebéllis? Quia creávit Dóminus novum super terram: fémina//circúmdabit virum.///[27]//«Ecce dies véniunt, dicit Dóminus, et seminábo domum Israel et domum//Iudæ sémine hóminum et sémine iumentórum.//[28]//Et sicut vigilávi super eos, ut//evéllerem et demolírer et dissipárem et dispérderem et afflígerem, sic vigilábo//super eos, ut ædíficem et plantem, ait Dóminus.///[29]//In diébus illis non dicent ultra: “Patres comedérunt uvam acérbam, et dentes//filiórum obstupuérunt”,//[30]//sed unusquísque in iniquitáte sua moriétur; omnis//homo, qui coméderit uvam acérbam, obstupéscent dentes eius.///[31]//Ecce dies véniunt, dicit Dóminus, et fériam dómui Israel et dómui Iudæ//pactum novum;//[32]//non secúndum pactum, quod pépigi cum pátribus eórum in die//qua apprehéndi manum eórum, ut edúcerem eos de terra Ægýpti, pactum, quod//írritum fecérunt, et ego dominátus sum eórum, dicit Dóminus.///[33]//Sed hoc erit pactum, quod fériam cum domo Israel post dies illos, dicit//Dóminus: Dabo legem meam in viscéribus eórum et in corde eórum scribam//eam; et ero eis in Deum, et ipsi erunt mihi in pópulum.//[34]//Et non docébit ultra vir//próximum suum, et vir fratrem suum dicens: “Cognósce Dóminum”; omnes//enim cognóscent me, a mínimo eórum usque ad máximum, ait Dóminus, quia//propitiábor iniquitáti eórum et peccáti eórum non memorábor ámplius».
RESPONSORIUM
(Ps 50 (51), 12. 11)
℟.//Cor mundum crea in me, Deus;
*//Et spíritum firmum ínnova in viscéribus//meis.
℣.//Avérte fáciem tuam a peccátis meis et omnes iniquitátes meas dele.
*//Et//spíritum firmum ínnova in viscéribus meis.
LECTIO ALTERA
Ex Sermóne sancti Leónis Magni papæ De beatitudínibus
(Sermo 95, 4-6: PL 54, 462-464)
Beatitudo regni Christi
Post prædicatiónem felicíssimæ paupertátis, áddidit Dóminus, dicens://*Beáti//*qui lugent, quóniam ipsi consolabúntur//. Luctus hic, dilectíssimi, cui consolátio//ætérna promíttitur, non est cum mundi huius afflictióne commúnis; nec beátum//quemquam fáciunt ista laménta, quæ totíus humáni géneris deploratióne//fundúntur. Alia rátio est sanctórum gemítuum, ália beatárum causa lacrimárum.//Religiósa tristítia aut aliénum peccátum luget aut próprium; nec de hoc dolet//quod divína iustítia ágitur, sed de eo mæret quod humána iniquitáte commíttitur;//ubi magis plangéndus est fáciens malígna quam pátiens, quia iniústum malítia//sua demérgit ad pœnam, iustum autem tolerántia ducit ad glóriam.///Deínde ait Dóminus://*Beáti mites, quóniam ipsi hereditáte possidébunt//*terram//. Mítibus atque mansuétis, humílibus ac modéstis et ad ómnium//iniuriárum tolerántiam præparátis possidénda terra promíttitur. Nec parva//æstimánda est hæc aut vilis heréditas, tamquam a cælésti habitatióne discréta sit,//cum regnum cælórum non álii intellegántur intráre. Terra ergo promíssa mítibus//et in possessiónem danda mansuétis, caro sanctórum est, quæ ob humilitátis//méritum felíci resurrectióne mutábitur et immortalitátis glória vestiétur, in nullo//iam spirítui unitátis habitúra consénsum. Tunc enim extérior homo interióris//hóminis erit quiéta et intemeráta posséssio.///Possidébunt enim illam mites pace perpétua et nihil umquam de eórum iure//minuétur,//*cum corruptíbile hoc indúerit incorruptiónem, et mortále hoc indúerit//*immortalitátem//, ut perículum vertátur in prǽmium, et quod fuit óneri sit honóri.
RESPONSORIUM
(Mt 5, 4. 6. 5)
℟.//Beáti qui lugent, quóniam ipsi consolabúntur;
*//Beáti qui esúriunt et//sítiunt iustítiam, quóniam ipsi saturabúntur.
℣.//Beáti mites, quóniam ipsi possidébunt terram.
*//Beáti qui esúriunt et//sítiunt iustítiam, quóniam ipsi saturabúntur.
Oratio
Deus virtútum, cuius est totum quod est óptimum, ínsere pectóribus nostris//tui nóminis amórem et præsta, ut in nobis, religiónis augménto, quæ sunt bona//nútrias ac, vigilánti stúdio, quæ sunt nutríta custódias. Per Dóminum.
DOMINICA
Ad Officium lectionis
LECTIO PRIOR
De libro Ieremíæ prophétæ
37, 21; 38, 14-28
Ieremias in carcere hortatur Sedeciam ad pacem
In diébus illis://[37,21]//Præcépit rex Sedecías, ut traderétur Ieremías in vestíbulo//custódiæ et darétur ei torta panis cotídie ex vico Pistórum, donec consumeréntur//omnes panes de civitáte. Et mansit Ieremías in vestíbulo custódiæ.///[38,14]//Et misit rex Sedecías et tulit ad se Ieremíam prophétam ad óstium tértium,//quod erat in domo Dómini; et dixit rex ad Ieremíam: «Intérrogo ego te//sermónem, ne abscóndas a me áliquid».//[15]//Dixit autem Ieremías ad Sedecíam: «Si//annuntiávero tibi, numquid non interfícies me? Et si consílium dédero tibi, non//me áudies».//[16]//Iurávit ergo rex Sedecías Ieremíæ clam dicens: «Vivit Dóminus,//qui fecit nobis ánimam hanc, non occídam te et non tradam te in manu virórum//istórum, qui quærunt ánimam tuam».//[17]//Et dixit Ieremías ad Sedecíam: «Hæc dicit//Dóminus exercítuum, Deus Israel: Si proféctus exíeris ad príncipes regis//Babylónis, vivet ánima tua, et cívitas hæc non succendétur igni, et salvus eris tu//et domus tua;//[18]//si autem non exíeris ad príncipes regis Babylónis, tradétur cívitas//hæc in manu Chaldæórum, et succéndent eam igni, et tu non effúgies de manu//eórum».//[19]//Et dixit rex Sedecías ad Ieremíam: «Sollícitus sum propter Iudǽos, qui//transfugérunt ad Chaldǽos, ne forte tradar in manus eórum, et illúdant mihi».//[20]//Respóndit autem Ieremías: «Non te tradent; audi, quæso, vocem Dómini, quam//ego loquor ad te, et bene tibi erit, et vivet ánima tua.//[21]//Quod si nolúeris égredi,//iste est sermo, quem osténdit mihi Dóminus://[22]//Ecce omnes mulíeres, quæ//remansérunt in domo regis Iudæ, educéntur ad príncipes regis Babylónis et ipsæ//dicent://“Seduxérunt te et prævaluérunt advérsum te//viri pacífici tui;//demérsi sunt in cæno pedes tui,//illi autem recessérunt a te”.///[23]//Et omnes uxóres tuæ et fílii tui educéntur ad Chaldǽos, et non effúgies//manus eórum, sed in manu regis Babylónis capiéris; et civitátem hanc combúret//igni».///[24]//Dixit ergo Sedecías ad Ieremíam: «Nullus sciat verba hæc, et non moriéris.//[25]//Si autem audíerint príncipes quia locútus sum tecum, et vénerint ad te et//díxerint tibi: “Indica nobis, quid locútus sis cum rege, ne celes nos, et non te//interficiémus, et quid locútus est tecum rex”,//[26]//dices ad eos: “Prostrávi ego//preces meas coram rege, ne me redúci iubéret in domum Iónathan, et ibi//mórerer”».//[27]//Venérunt ergo omnes príncipes ad Ieremíam et interrogavérunt eum,//et locútus est eis iuxta ómnia verba, quæ præcéperat ei rex; et cessavérunt ab eo://nihil enim fúerat audítum.//[28]//Mansit vero Ieremías in vestíbulo custódiæ usque ad//diem, quo capta est Ierúsalem.
RESPONSORIUM
(Cf. 2 Cor 6, 4-5 a; cf. Iudt 8, 27)
℟.//Exhibeámus nosmetípsos sicut Dei minístros in multa patiéntia, in//tribulatiónibus,
*//In necessitátibus, in angústiis, in plagis, in carcéribus.
℣.//Omnes qui placuérunt Deo per multas tribulatiónes transiérunt fidéles
*//In//necessitátibus, in angústiis, in plagis, in carcéribus.
LECTIO ALTERA
Ex Sermóne sancti Leónis Magni papæ De beatitudínibus
(Sermo 95, 6-8: PL 54, 464-465)
Christiana sapientia
Post hæc addit Dóminus et dicit://*Beáti qui esúriunt et sítiunt iustítiam,//*quóniam ipsi saturabúntur//. Nihil hæc esurítio corpóreum, nihil éxpetit sitis ista//terrénum; sed iustítiæ bono desíderat saturári, et in ómnium occultórum//introdúcta secrétum, ipso Dómino optat impléri.///Felix mens, quæ iustítiæ concupíscit cibum et ad talem ǽstuat potum; quem//útique non expéteret, si nihil de eius suavitáte gustásset. Audiens autem//dicéntem sibi prophéticum spíritum://*Gustáte et vidéte quóniam suávis est//*Dóminus//, accépit quandam supérnæ dulcédinis portiónem, et in amórem//castíssimæ voluptátis exársit, ut spretis ómnibus temporálibus, ad edéndam//bibendámque iustítiam toto accenderétur afféctu et illíus primi mandáti//apprehénderet veritátem dicéntis://*Díliges Dóminum Deum ex toto corde tuo, et//*ex tota mente tua, et ex tota virtúte tua//: quóniam nihil áliud est dilígere Deum//quam amáre iustítiam.///Dénique sicut illi dilectióni Dei próximi cura subiúngitur, ita et huic//desidério iustítiæ virtus misericórdiæ copulátur et dícitur://*Beáti misericórdes,//*quóniam ipsórum miserébitur Deus//.///Agnósce, christiáne, tuæ sapiéntiæ dignitátem, et quálium disciplinárum//ártibus, ad quæ prǽmia vocéris, intéllege. Misericórdem te misericórdia, iustum//vult te esse iustítia, ut in creatúra sua Creátor appáreat et in spéculo cordis//humáni per líneas imitatiónis expréssa Dei imágo respléndeat. Secúra est//operántium fides, áderunt tibi desidéria tua et iis, quæ amas, sine fine potiéris.///Et quóniam tibi per eleemósynam ómnia munda sunt, ad eam quoque//beatitúdinem, quæ consequénter est promíssa, pervénies, dicénte Dómino://*Beáti//*mundo corde, quóniam ipsi Deum vidébunt//. Magna felícitas, dilectíssimi, cui//tantum prǽmium præparátur. Quid ergo est habére cor mundum, nisi eis quæ//supra dictæ sunt studére virtútibus? Vidére autem Deum quantæ sit beatitúdinis,//quæ mens concípere, quæ lingua váleat explicáre? Et tamen hoc consequétur,//cum transformábitur humána natúra ut//*non iam per spéculum neque in//*ænígmate, sed fácie ad fáciem//, ipsam quam nullus hóminum vidére pótuit, sícuti//est, vídeat Deitátem; et//*quod óculus non vidit nec auris audívit nec in cor//*hóminis ascéndit//, per ineffábile gáudium ætérnæ contemplatiónis obtíneat.
RESPONSORIUM
(Ps 30 (31), 20; 1 Cor 2, 9 a)
℟.//Quam magna multitúdo dulcédinis tuæ, Dómine, quam abscondísti//timéntibus te.
*//Perfecísti eis, qui sperant in te.
℣.//Quod óculus non vidit nec auris audívit nec in cor hóminis ascéndit.
*//Perfecísti eis, qui sperant in te.
Oratio
Deus, per quem nobis et redémptio venit et præstátur adóptio, fílios//dilectiónis tuæ benígnus inténde, ut in Christo credéntibus et vera tribuátur//libértas et heréditas ætérna. Per Dóminum.
FERIA II HEBDOMADÆ XXIII
Ad Officium lectionis
LECTIO PRIOR
De libro Ieremíæ prophétæ
42, 1-16; 43, 4-7
Ieremias et populus post captam urbem
In diébus illis://[42,1]//Accessérunt omnes príncipes bellatórum, scílicet Ióhanan//fílius Cáree et Iezonías fílius Osaíæ et univérsum vulgus, a parvo usque ad//magnum,//[2]//dixerúntque ad Ieremíam prophétam: «Cadat orátio nostra in//conspéctu tuo, et ora pro nobis ad Dóminum Deum tuum pro univérsis relíquiis//istis, quia derelícti sumus pauci de plúribus, sicut óculi tui nos intuéntur;//[3]//et//annúntiet nobis Dóminus Deus tuus viam, per quam pergámus, et verbum, quod//faciámus».//[4]//Dixit autem ad eos Ieremías prophéta: «Audívi. Ecce ego oro ad//Dóminum Deum vestrum secúndum verba vestra; omne verbum, quodcúmque//respónderit pro vobis, indicábo vobis nec celábo vos quidquam».//[5]//Et illi dixérunt//ad Ieremíam: «Sit Dóminus inter nos testis verax et fidélis, si non iuxta omne//verbum, in quo míserit te Dóminus Deus tuus ad nos, sic faciémus.//[6]//Sive bonum//est sive malum, voci Dómini Dei nostri, ad quem míttimus te, obœdiémus, ut//bene sit nobis, cum audiérimus vocem Dómini Dei nostri».///[7]//Cum autem compléti essent decem dies, factum est verbum Dómini ad//Ieremíam,//[8]//vocavítque Ióhanan fílium Cáree et omnes príncipes bellatórum, qui//erant cum eo, et univérsum pópulum a mínimo usque ad magnum//[9]//et dixit ad//eos: «Hæc dicit Dóminus, Deus Israel, ad quem misístis me, ut prostérnerem//preces vestras in conspéctu eius://[10]//Si quiescéntes manséritis in terra hac,//ædificábo vos et non déstruam, plantábo et non evéllam; iam enim placátus sum//super malo, quod feci vobis.//[11]//Nolíte timére a fácie regis Babylónis, quem vos//pávidi formidátis; nolíte metúere eum, dicit Dóminus, quia vobíscum sum ego,//ut salvos vos fáciam et éruam de manu eius;//[12]//et dabo vobis, ut misericórdiam//inveniátis, et ipse miserébitur vestri et habitáre vos fáciet in terra vestra.///[13]//Si autem dixéritis vos: “Non habitábimus in terra ista”, nec audiéritis vocem//Dómini Dei vestri//[14]//dicéntes: “Nequáquam, sed ad terram Ægýpti pergémus, ubi//non vidébimus bellum et clangórem tubæ non audiémus et famem non//sustinébimus et ibi habitábimus”;//[15]//propter hoc nunc audíte verbum Dómini,//relíquiæ Iudæ: Hæc dicit Dóminus exercítuum, Deus Israel: Si posuéritis fáciem//vestram, ut ingrediámini Ægýptum, et intravéritis, ut ibi peregrinémini,//[16]//gládius,//quem vos formidátis, ibi comprehéndet vos in terra Ægýpti, et fames, pro qua//estis sollíciti, adhærébit vobis in Ægýpto, et ibi moriémini».///[43,4]//Et non audívit Ióhanan fílius Cáree et omnes príncipes bellatórum et//univérsus pópulus vocem Dómini, ut manérent in terra Iudæ.//[5]//Sed tollens//Ióhanan fílius Cáree et univérsi príncipes bellatórum univérsos reliquiárum//Iudæ, qui revérsi fúerant de cunctis géntibus, ad quas fúerant ante dispérsi, ut//peregrinaréntur in terra Iudæ,//[6]//viros et mulíeres et párvulos et fílias regis et//omnem ánimam, quam relíquerat Nabuzardán princeps satéllitum cum Godolía//fílio Ahicam fílii Saphan, et Ieremíam prophétam et Baruch fílium Neríæ,//[7]//et//ingréssi sunt terram Ægýpti, quia non obœdiérunt voci Dómini; et venérunt//usque ad Taphnis.
RESPONSORIUM
(Ier 42, 2 b; Lam 5, 3)
℟.//Ora pro nobis ad Dóminum Deum tuum pro univérsis relíquiis istis,
*//Quia//derelícti sumus pauci de plúribus.
℣.//Pupílli facti sumus absque patre, matres nostræ quasi víduæ.
*//Quia//derelícti sumus pauci de plúribus.
LECTIO ALTERA
Ex Sermóne sancti Leónis Magni papæ De beatitudínibus
(Sermo 95, 8-9: PL 54, 465-466)
Pax multa diligentibus legem tuam
Mérito vidéndi Deum beatitúdo cordis promíttitur puritáti. Splendórem enim//veri lúminis sordens ácies vidére non póterit; et quod erit iucúnditas méntibus//nítidis, hoc erit pœna maculósis. Declinéntur ígitur terrenárum calígines//vanitátum et ab omni squalóre iniquitátis óculi tergántur interióres, ut serénus//intúitus tanta Dei visióne pascátur.///Ad hoc enim promeréndum illud intellégimus pertinére quod séquitur://*Beáti//*pacífici, quóniam fílii Dei vocabúntur//. Beatitúdo ista, dilectíssimi, non cuiúslibet//consensiónis, nec qualiscúmque concórdiæ est, sed illíus de qua dicit Apóstolus://*Pacem habéte ad Deum//, et de qua dicit Prophéta://*Pax multa diligéntibus legem//*tuam, et non est illis scándalum.///Hanc pacem étiam arctíssima amicitiárum víncula, et indiscrétæ//similitúdines animórum non veráciter sibi víndicant, si non cum Dei voluntáte//concórdant. Extra dignitátem huius pacis sunt improbárum parilitátes//cupiditátum, fœdera scélerum et pacta vitiórum. Amor mundi cum Dei amóre//non cóngruit, nec ad societátem filiórum Dei pérvenit qui se a carnáli//generatióne non dívidit. Qui autem semper cum Deo mente sunt//*sollíciti serváre//*unitátem spíritus in vínculo pacis//, numquam ab ætérna lege disséntiunt, fidéli//oratióne dicéntes://*Fiat volúntas tua sicut in cælo et in terra.///Hi sunt pacífici, hi bene unánimes sanctéque concórdes, vocándi ætérno//nómine//*fílii Dei, coherédes autem Christi//: quia hoc merébitur diléctio Dei et//diléctio próximi, ut nullas iam adversitátes séntiat, nulla scándala pertiméscat;//sed finíto ómnium tentatiónum certámine, in tranquillíssima Dei pace requiéscat,//per Dóminum nostrum, qui cum Patre et Spíritu Sancto vivit et regnat in sǽcula//sæculórum. Amen.
RESPONSORIUM
(Cf. Is 38, 3; cf. 1 Io 2, 6; 5, 3; 2, 5)
℟.//Sit cor nostrum perféctum cum Dómino Deo nostro,
*//Ut ambulémus in//decréto eius et custodiámus mandáta eius.
℣.//In hoc cáritas Dei consummáta est.
*//Ut ambulémus in decréto eius et//custodiámus mandáta eius.
Oratio
Deus, per quem nobis et redémptio venit et præstátur adóptio, fílios//dilectiónis tuæ benígnus inténde, ut in Christo credéntibus et vera tribuátur//libértas et heréditas ætérna. Per Dóminum.
FERIA III HEBDOMADÆ XXIII
Ad Officium lectionis
LECTIO PRIOR
Incipit liber Hábacuc prophétæ
1, 1 — 2, 4
Oratio tempore desolationis
[1,1]//Oráculum, quod vidit Hábacuc prophéta.//[2]//Usquequo, Dómine, clamábo, et//non exáudis? Vociferábor ad te: «Violéntia!», et non salvas?///[3]//Quare ostendísti mihi iniquitátem et malítiam vides? Et vástitas et violéntia//est coram me, et facta est conténtio, et iúrgium exóritur.//[4]//Propter hoc languet lex,//et non pervénit usque ad finem iudícium. Quia ímpius prǽvalet advérsus iustum,//proptérea egréditur iudícium pervérsum.///[5]//«Aspícite in géntibus et vidéte, admirámini et obstupéscite, quia opus fácio//in diébus vestris, quod nemo credet, cum narrábitur.//[6]//Quia ecce ego suscitábo//Chaldǽos, gentem amáram et velócem, ambulántem super latitúdinem terræ, ut//possídeat tabernácula non sua.///[7]//Horríbilis et terríbilis est, ex semetípsa iudícium eius et maiéstas eius//egrediétur.//[8]//Levióres pardis equi eius et sævióres lupis desérti; et accúrrunt//équites eius: équites namque eius de longe vénient, volábunt quasi áquila//festínans ad comedéndum.///[9]//Omnes, ut violéntiam fáciant, vénient, omnes fácies eórum ventus urens; et//congregábunt quasi arénam captívos.//[10]//Et ipsa reges subsannábit, tyránnis illúdet;//ipsa super omnem munitiónem ridébit et comportábit ággerem et cápiet eam.//[11]//Tunc ultra progrédiens quasi ventus pertransíbit et constítuet fortitúdinem suam//deum suum».///[12]//Numquid non tu a princípio, Dómine, Deus meus, sanctus meus, qui non//moriéris? Dómine, ad iudícium posuísti eam; petra mea, ad corripiéndum//fundásti eam.///[13]//Mundi sunt óculi tui, ne vídeas malum; et respícere ad iniquitátem non//póteris. Quare réspicis super iníque agéntes et taces, devoránte ímpio iustiórem//se?//[14]//Fecísti hómines quasi pisces maris, quasi réptile non habens príncipem//super se.///[15]//Omnes in hamo súblevat, trahit eos in sagéna sua et cóngregat in rete suo;//super hoc lætátur et exsúltat.//[16]//Proptérea ímmolat sagénæ suæ et sacríficat reti//suo, quia in ipsis incrassáta est pórtio eius, et cibus eius pinguis.//[17]//Propter hoc//ergo evaginábit gládium suum semper, ut interfíciat gentes sine misericórdia?///[2,1]//Super custódiam meam stabo et consístam super spéculam et contemplábor,//ut vídeam quid dicat mihi et quid respóndeat ad querélam meam.///[2]//Et respóndit mihi Dóminus et dixit: «Scribe visum et explána eum super//tábulas, ut percúrrat, qui légerit eum.//[3]//Quia adhuc visus ad tempus constitútum,//sed anhélat in finem et non mentiétur; si moram fécerit, exspécta illum, quia//véniens véniet et non tardábit.//[4]//Ecce lánguidus, in quo non est ánima recta;//iustus autem in fide sua vivet».
RESPONSORIUM
(Hebr 10, 37-38 a. 39)
℟.//Adhuc módicum quántulum: qui ventúrus est véniet et non tardábit.
*//Iustus meus ex fide vivet.
℣.//Nos autem non sumus subtractiónis in perditiónem, sed fídei in//acquisitiónem ánimæ.
*//Iustus meus ex fide vivet.
LECTIO ALTERA
Ex Sermónibus sancti Bernárdi abbátis
(Sermo 5 de diversis, 1-4: Opera omnia, Edit. Cisterc. 6, 1 [1970] 98-103)
Super custodiam meam stabo, ut videam quid dicat mihi Dominus
Légimus in Evangélio quod, prædicánte Dómino et sub mystério edéndi//córporis sui discípulos ad communicándum passiónibus suis admonénte, díxerint//quidam://*Durus est hic sermo//; et ex hoc iam non fúerint cum eo. Interrogáti vero//discípuli an et ipsi vellent abíre://*Dómine//, ínquiunt,//*ad quem íbimus? Verba vitæ//*ætérnæ habes.///Ita dico vobis, fratres, usque hódie quibúsdam maniféstum est quóniam verba//quæ lóquitur Iesus, spíritus et vita sunt et proptérea sequúntur illum; áliis dura//vidéntur et míseram álibi quærunt consolatiónem. Sapiéntia síquidem in platéis//clámitat, in lata vidélicet et spatiósa via, quæ ducit ad mortem, ut révocet//ambulántes per eam.///Dénique//*Quadragínta annis//, inquit,//*próximus fui generatióni huic, et dixi://*Semper hi errant corde//. Habes et in álio psalmo://*Semel locútus est Deus//. Semel//útique, quia semper. Una enim, et non interpoláta, sed contínua et perpétua//locútio est.///Révocat autem peccatóres ad cor, de cordis erróre redárguit, pro eo quod ibi//hábitet ipse ibíque loquátur, fáciens nimírum quod dócuit per Prophétam//dicéntem://*Loquámini ad cor Ierúsalem.///Vidétis, fratres, quam salúbriter admóneat nos Prophéta, ut si vocem eius//audiérimus hódie, non obdurémus corda nostra. Eadem enim pæne verba et in//Evangélio légitis et in Prophéta. Ait enim Dóminus in Evangélio://*Oves meæ//*vocem meam áudiunt//. Et sanctus David in psalmo://*Pópulus//, inquit,//*eius//(haud//dúbium quin Dómini)//*et oves páscuæ eius, hódie si vocem eius audiéritis, nolíte//*obduráre corda vestra.///Audi dénique Hábacuc prophétam, quómodo domínicam non dissímulet//increpatiónem; sed sédula ac sollícita circa eam cogitatióne versétur. Ait enim://*Super custódiam meam stabo et figam gradum in munitiónem, ut vídeam quid//*dicat mihi et quid respóndeam ad arguéntem me//. Et nos ergo, fratres, óbsecro,//super custódiam nostram stemus, quóniam tempus milítiæ est.///In corde, ubi Christus hábitat, in iudício et consílio ratiónis sit conversátio//nostra; ita sane ut non in ipsa habeámus fidúciam, nec frágili innitámur custódiæ.
RESPONSORIUM
(Ps 17 (18), 23; 18 (19), 9; 1 Io 2, 5)
℟.//Omnia iudícia Dómini in conspéctu meo et iustítias eius non réppuli a//me.
*//Iustítiæ Dómini rectæ, lætificántes corda, præcéptum Dómini lúcidum,//illúminans óculos.
℣.//Qui servat verbum eius, vere in hoc cáritas Dei consummáta est.
*//Iustítiæ//Dómini rectæ, lætificántes corda, præcéptum Dómini lúcidum, illúminans//óculos.
Oratio
Deus, per quem nobis et redémptio venit et præstátur adóptio, fílios//dilectiónis tuæ benígnus inténde, ut in Christo credéntibus et vera tribuátur//libértas et heréditas ætérna. Per Dóminum.
FERIA IV HEBDOMADÆ XXIII
Ad Officium lectionis
LECTIO PRIOR
De libro Hábacuc prophétæ
2, 5-20
Maledictiones contra oppressores
[5]//Divítiæ decípiunt virum supérbum, et non pervéniet ad finem; qui dilátat//quasi inférnus fauces suas et ipse quasi mors et non adimplétur: et cóngregat ad//se omnes gentes et coacérvat ad se omnes pópulos.//[6]//Numquid non omnes isti//super eum parábolam sument et loquélam ænígmatum, dicéntes:///«Væ ei, qui multíplicat non sua — úsquequo? — et aggrávat pígnora super//se!».//[7]//Numquid non repénte consúrgent, qui mórdeant te, et evigilábunt agitántes//te, et eris in rapínam eis?//[8]//Quia tu spoliásti gentes multas, spoliábunt te omnes,//qui réliqui fúerint de pópulis; propter sánguinem hóminum et oppressiónem//terræ, civitátum et ómnium habitántium in eis.///[9]//Væ, qui cóngregat lucrum iniústum in malum dómui suæ, ut ponat in//excélso nidum suum et salvet se de manu mali!//[10]//Consílium cepísti in//confusiónem dómui tuæ, concidéndi pópulos multos, et peccásti in ánimam//tuam.//[11]//Quia lapis de paríete clamábit, et trabes de contignatióne respondébit ei.///[12]//Væ, qui ædíficat civitátem in sanguínibus et condit urbem in iniquitáte!//[13]//Numquid non hæc a Dómino sunt exercítuum, ut labórent pópuli pro igne, et//gentes in vácuum fatigéntur?//[14]//Quia replébitur terra cognitióne glóriæ Dómini,//sicut aquæ opériunt mare.///[15]//Væ, qui potum dat amíco suo, mittens venénum suum et inébrians eum, ut//aspíciat nuditátem eius!//[16]//Repléris ignomínia pro glória; bibe tu quoque et//denudáre! Transíbit ad te calix déxteræ Dómini, et véniet ignomínia super//glóriam tuam.//[17]//Quia vástitas Líbani opériet te, et miséria animálium deterrébit te//propter sánguinem hóminum et oppressiónem terræ, civitátum et ómnium//habitántium in eis.//[18]//Quid prodest scúlptile, quia sculpsit illud fictor suus;//conflátile et oráculum mendax, quia sperávit in figménto fictor eius, ut fáceret//simulácra muta?///[19]//Væ, qui dicit ligno: «Expergíscere!», «Surge!» lápidi tacénti! Numquid ipse//docére póterit? Ecce iste coopértus est auro et argénto, et omnis spíritus non est//in viscéribus eius.//[20]//Dóminus autem in templo sancto suo; síleat a fácie eius//omnis terra.
RESPONSORIUM
(Rom 2, 12; 3, 23; 11, 32)
℟.//Quicúmque sine lege peccavérunt sine lege períbunt et quicúmque in lege//peccavérunt per legem iudicabúntur.
*//Omnes enim peccavérunt et egent glória//Dei.
℣.//Conclúsit Deus omnes in incredulitátem, ut ómnium misereátur!
*//Omnes//enim peccavérunt et egent glória Dei.
LECTIO ALTERA
Ex Sermónibus sancti Bernárdi abbátis
(Sermo 5 de diversis, 4-5: Opera omnia, Edit. Cisterc. 6, 1 [1970] 103-104)
De gradibus contemplationis
Figámus gradum in munitióne, firmíssimæ petræ Christo totis víribus//inniténtes, sicut scriptum est://*Qui státuit supra petram pedes meos et diréxit//*gressus meos.//Sic ergo constitúti et stabilíti, iam contemplémur, ut videámus//quid dicat nobis et quid respondeámus ad arguéntem nos.///Primus enim contemplatiónis gradus iste est, dilectíssimi, ut incessánter//considerémus quid velit Dóminus, quid pláceat ei, quid accéptum sit coram ipso.//Et quóniam//*in multis offéndimus omnes//et fortitúdo nostra in illíus rectitúdinem//voluntátis offéndit, nec coniúngi ei aut coaptári potest, humiliémur sub poténti//manu Dei altíssimi et omníno sollíciti simus miserábiles nos exhibére in óculis//misericórdiæ eius, dicéntes://*Sana me, Dómine, et sanábor; salvum me fac, et//*salvus ero//, et illud://*Dómine, miserére mei, sana ánimam meam quia peccávi tibi.///Postquam enim in huiúsmodi cogitatiónibus mundátus est óculus cordis, iam//non in spíritu nostro cum amaritúdine, sed in divíno magis spíritu cum multa//delectatióne versámur; nec iam considerámus quæ sit volúntas Dei in nobis, sed//quæ sit in se ipsa.///*Vita//enim//*in voluntáte eius//, ut hoc nobis in ómnibus utílius atque ídeo//commódius esse non dubitémus, quod eius cóngruit voluntáti. Et proptérea,//quam sollícite conserváre vólumus vitam ánimæ nostræ, tam sollíciti simus,//quoad póssumus, ab ea non deviáre.///Deínde, cum iam in spiritáli exercítio aliquátenus profecérimus, ducem//sequéntes Spíritum, qui scrutátur étiam alta Dei, cogitémus quam suávis sit//Dóminus, quam bonus in semetípso, orántes cum Prophéta ut videámus//voluntátem Dómini et visitémus iam non cor nostrum, sed templum eius; et//nihilóminus dicéntes://*Ad meípsum ánima mea conturbáta est, proptérea memor//*ero tui.///In his enim duóbus tota spiritális conversatiónis summa versátur, ut in nostra//consideratióne turbémur et contristémur ad salútem, in divína respirémus, ut de//gáudio Spíritus Sancti habeámus consolatiónem, et hinc timórem et humilitátem,//inde vero spem concipiámus et caritátem.
RESPONSORIUM
(Cf. Ps 110 (111), 10; Sap 6, 18 a; Eccli 19, 18 b)
℟.//Inítium sapiéntiæ timor Dómini, intelléctus bonus ómnibus faciéntibus//eum;
*//Laudátio eius manet in sǽculum sǽculi.
℣.//Diléctio custódia legum illíus est, quia omnis sapiéntia timor Dómini.
*//Laudátio eius manet in sǽculum sǽculi.
Oratio
Deus, per quem nobis et redémptio venit et præstátur adóptio, fílios//dilectiónis tuæ benígnus inténde, ut in Christo credéntibus et vera tribuátur//libértas et heréditas ætérna. Per Dóminum.
FERIA V HEBDOMADÆ XXIII
Ad Officium lectionis
LECTIO PRIOR
Incipit liber Lamentatiónum
1, 1-12. 18-20
Ierusalem desolata
[1]//Quómodo sedet sola cívitas plena pópulo! Facta est quasi vídua dómina//géntium; princeps provinciárum facta est sub tribúto.///[2]//Plorans plorat in nocte, et lácrimæ eius in maxíllis eius; non est qui//consolétur eam ex ómnibus caris eius: omnes amíci eius sprevérunt eam et facti//sunt ei inimíci.///[3]//Migrávit Iudas præ afflictióne et multitúdine servitútis; hábitat inter gentes,//nec invénit réquiem: omnes persecutóres eius apprehendérunt eam inter//angústias.///[4]//Viæ Sion lugent, eo quod non sint qui véniant ad sollemnitátem; omnes//portæ eius destrúctæ, sacerdótes eius geméntes, vírgines eius afflíctæ, et ipsa//oppréssa amaritúdine.///[5]//Facti sunt hostes eius in caput, inimíci eius in securitáte, quia Dóminus//afflíxit eam propter multitúdinem iniquitátum eius; párvuli eius ducti sunt captívi//ante fáciem tribulántis.///[6]//Et egréssus est a fília Sion omnis decor eius; facti sunt príncipes eius velut//cervi non inveniéntes páscua et abiérunt absque fortitúdine ante fáciem//persequéntis.///[7]//Recordáta est Ierúsalem diérum afflictiónis suæ et peregrinatiónis, ómnium//desiderabílium suórum, quæ habúerat a diébus antíquis, cum cáderet pópulus//eius in manu hostíli, et non esset auxiliátor; vidérunt eam hostes et derisérunt//intéritum eius.///[8]//Peccátum peccávit Ierúsalem, proptérea abominábilis facta est; omnes, qui//glorificábant eam, sprevérunt illam, quia vidérunt ignomíniam eius: ipsa autem//gemens convérsa est retrórsum.///[9]//Sordes eius in fímbriis eius, nec recordáta est finis sui; depósita est//veheménter, non habens consolatórem. «Vide, Dómine, afflictiónem meam,//quóniam eréctus est inimícus!».///[10]//Manum suam misit hostis ad ómnia desiderabília eius, quia vidit gentes//ingréssas sanctuárium suum, de quibus præcéperas, ne intrárent in ecclésiam//tuam.///[11]//Omnis pópulus eius gemens et quærens panem; dedérunt pretiósa quæque//pro cibo ad refocillándam ánimam. «Vide, Dómine, et consídera, quóniam facta//sum vilis!///[12]//O vos omnes, qui transítis per viam, atténdite et vidéte, si est dolor sicut//dolor meus, quem parávit mihi, quo afflíxit me Dóminus in die iræ furóris sui.///[18]//Iustus est Dóminus, quia contra os eius rebéllis fui. Audíte, óbsecro,//univérsi pópuli, et vidéte dolórem meum: vírgines meæ et iúvenes mei abiérunt//in captivitátem.///[19]//Vocávi amícos meos, et ipsi decepérunt me; sacerdótes mei et senes mei in//urbe consúmpti sunt, quia quæsiérunt cibum sibi, ut refocillárent ánimam suam.///[20]//Vide, Dómine, quóniam tríbulor; efferbuérunt víscera mea, subvérsum est//cor meum in memetípsa, quóniam valde rebéllis fui; foris orbávit me gládius et//domi mors».
RESPONSORIUM
(Cf. Iob 16, 16; cf. Lam 1, 16 b. 18 b)
℟.//Caligavérunt óculi mei a fletu meo, quia elongátus est a me, qui//consolabátur me; vidéte, omnes pópuli,
*//Si est dolor símilis sicut dolor meus.
℣.//O vos omnes, qui transítis per viam, atténdite et vidéte
*//Si est dolor//símilis sicut dolor meus.
LECTIO ALTERA
Ex Expositióne sancti Brunónis presbýteri in Psalmos
(Ps 83: edit. Cartusiæ de Pratis, 1891, 376-377)
Si oblitus fuero tui, Ierusalem
*Quam dilécta tabernácula tua! Concupíscit ánima mea perveníre in átria//*Dómini//, id est in amplitúdinem Ierúsalem cæléstis, quæ cívitas est Dómini.///Osténdit autem quare concupíscit veníre in átria Dómini: et hoc ídeo, o//Dómine, Deus virtútum supernárum exsístens, Rex meus et Deus meus,//*quóniam//*beáti qui hábitant in domo tua//, Ierúsalem cælésti. Ac si dicat: Quis non//concupísceret veníre in átria tua, cum sis Deus, id est creátor et Dóminus//virtútum et rex, et cum omnes//*beáti//sint//*qui in domo tua hábitant?//Atria et//domus pro eódem hic habet. Cum dicit//*beáti//, ínnuit eos tantam habére//beatitúdinem, quanta intéllegi potest. Et inde constat eos esse beátos, quia//*laudábunt////*te//devotiónis amóre//*in sǽcula sæculórum//, id est in ætérnum; non//enim in ætérnum laudárent, nisi in ætérnum beáti essent.///Ad hanc autem beatitúdinem per se nemo potest pertíngere, líceat hábeat//spem, fidem et dilectiónem; sed//*beátus est vir//ille, id est ille solúmmodo vir ad//hanc beatitúdinem pérvenit,//*cuius est auxílium abs te//ad ascensiónes beatitúdinis//quas dispósuit in corde suo. Quod est dícere: Ille solus dicéndus est ad//beatitúdinem perventúrus, qui, cum dispónat in corde ad hanc beatitúdinem//ascéndere per multas ascensiónes virtútum et bonórum óperum, a grátia tua//súscipit auxílium; per se namque nullíus est ascéndere, Dómino sic attestánte://*Nemo ascéndit in cælum//, per se scílicet,//*nisi Fílius hóminis qui est in cælo.///Dico quod//*ascensiónes dispósuit//útpote exsístens//*in valle lacrimárum//, id est//in hac vita, quæ húmilis est et plena lácrimis tribulatiónum, ad comparatiónem//alteríus vitæ, quæ comparáta huic mons dicénda est et gáudio plena.///Quóniam autem díxerat,//*beátus vir cuius est auxílium abs te//, posset áliquis//quǽrere: Auxiliatúrne Deus ad hoc? Ad quod sic respóndet: Vere auxílium est//beátis a Deo; étenim legislátor, Christus scílicet qui nobis legem dedit, dat et//dabit perseveránter benedictiónes, id est multiplícia dona grátiæ, per quæ suos//benedícet, id est, exaltábit ad beatitúdinem; et per ipsas benedictiónes,//*ibunt de//*virtúte in virtútem//ascendéndo; et in futúro in Sion cælésti vidébitur Christus//Deus deórum, scílicet qui, cum Deus sit, deificábit quoque suos; vel, in ipsis//Sion exsisténtibus vidébitur spiritáliter Deus deórum, Trínitas scílicet Deus;//quod est dícere: Ratióne vidébunt in se Deum quem hic vidére néqueunt; erit//enim//*Deus ómnia in ómnibus//.
RESPONSORIUM
(1 Io 3, 2-3)
℟.//Nunc fílii Dei sumus et nondum manifestátum est quid érimus;
*//Scimus//quóniam cum ipse apparúerit, símiles ei érimus, quóniam vidébimus eum sícuti//est.
℣.//Et omnis qui habet spem hanc in eo, castíficat se, sicut et ille castus est.
*//Scimus quóniam cum ipse apparúerit, símiles ei érimus, quóniam vidébimus eum//sícuti est.
Oratio
Deus, per quem nobis et redémptio venit et præstátur adóptio, fílios//dilectiónis tuæ benígnus inténde, ut in Christo credéntibus et vera tribuátur//libértas et heréditas ætérna. Per Dóminum.
FERIA VI HEBDOMADÆ XXIII
Ad Officium lectionis
LECTIO PRIOR
De libro Lamentatiónum
3, 1-33
Planctus et spes
[1]//Ego vir videns paupertátem meam in virga indignatiónis eius.//[2]//Me minávit//et addúxit in ténebras et non in lucem.//[3]//Tantum in me vertit et convértit manum//suam tota die.///[4]//Consúmpsit pellem meam et carnem meam, contrívit ossa mea.//[5]//Ædificávit//in gyro meo et circúmdedit me felle et labóre.//[6]//In tenebrósis collocávit me quasi//mórtuos sempitérnos.///[7]//Circumædificávit advérsum me, ut non egrédiar, aggravávit cómpedem//meum.//[8]//Sed et cum clamávero et rogávero, exclúsit oratiónem meam.//[9]//Conclúsit//vias meas lapídibus quadris, sémitas meas subvértit.///[10]//Ursus insídians factus est mihi, leo in abscónditis.//[11]//Sémitas meas subvértit//et confrégit me, pósuit me desolátam.//[12]//Teténdit arcum suum et pósuit me quasi//signum ad sagíttam.///[13]//Misit in rénibus meis fílias pharétræ suæ.//[14]//Factus sum in derísum omni//pópulo meo, cánticum eórum tota die.//[15]//Replévit me amaritudínibus, inebriávit//me absínthio.///[16]//Et fregit in glárea dentes meos, depréssit me cínere.//[17]//Et repúlsa est a pace//ánima mea, oblítus sum bonórum.//[18]//Et dixi: «Périit splendor meus et spes mea a//Dómino».///[19]//Recordáre paupertátis et peregrinatiónis meæ, absínthii et fellis.//[20]//Memória//memor est et tabéscit in me ánima mea.//[21]//Hæc récolam in corde meo, ídeo//sperábo.///[22]//Misericórdiæ Dómini, quia non sumus consúmpti, quia non defecérunt//miseratiónes eius.//[23]//Novæ sunt omni mane, magna est fides tua.//[24]//«Pars mea//Dóminus, dixit ánima mea; proptérea exspectábo eum».///[25]//Bonus est Dóminus sperántibus in eum, ánimæ quærénti illum.//[26]//Bonum est//præstolári cum siléntio salutáre Dómini.//[27]//Bonum est viro, cum portáverit iugum//ab adulescéntia sua.///[28]//Sedébit solitárius et tacébit, cum istud impónitur ei.//[29]//Ponet in púlvere os//suum, si forte sit spes.//[30]//Dabit percutiénti se maxíllam, saturábitur oppróbriis.///[31]//Quia non repéllet in sempitérnum Dóminus.//[32]//Quia si afflíxit, et miserébitur//secúndum multitúdinem misericordiárum suárum.//[33]//Non enim humíliat ex corde//suo et afflígit fílios hóminum.
RESPONSORIUM
(Lam 3, 52. 54 b. 56 a. 57 b. 58; Act 21, 13 b)
℟.//Venatióne venáti sunt me inimíci mei gratis; dixi: Périi; vocem meam,//Dómine, audísti.
*//Dixísti: Ne tímeas. Iudicásti causam ánimæ meæ, redemísti//vitam meam.
℣.//Ego non solum alligári, sed et mori parátus sum propter nomen Dómini//Iesu.
*//Dixísti: Ne tímeas. Iudicásti causam ánimæ meæ, redemísti vitam meam.
LECTIO ALTERA
Ex Sermónibus beáti Isaac abbátis monastérii a Stella
(Sermo 11: PL 194, 1728-1729)
Nihil vult Christus sine Ecclesia dimittere
Duo sunt, quæ soli Deo convéniunt: honor confessiónis et potéstas//remissiónis. Exhibénda est a nobis illi conféssio; exspectánda ab illo nobis//remíssio. Solíus enim Dei est peccáta dimíttere: et ídeo illi confiténdum est. Sed//cum desponsásset sibi infírmam omnípotens, húmilem excélsus, ancíllam fecit//regínam: quæ retro erat sub pédibus, assúmpsit ad latus. De látere enim eius//éxiit, unde eam sibi subarrhávit. Et sicut Patris ómnia Fílii sunt, et quæ Fílii//Patris, cum sint naturáliter unum: sic ómnia sua dedit sponsus sponsæ, et ómnia//sponsæ communicávit sibi sponsus, quam cum semetípso et Patre fecit étiam//unum.//*Volo//, inquit Fílius Patri, pro sponsa interpéllans,//*ut, sicut ego et tu unum//*sumus, ita et isti unum sint nobíscum.///Sponsus ítaque cum Patre unum, cum sponsa unus, quod in sponsa répperit//aliénum, ábstulit, affígens cruci, ubi peccáta eius pértulit super lignum//abstulítque per lignum. Quod naturále ac próprium, assúmpsit et índuit; quod//ipsíus sui próprium ac divínum, cóntulit. Abstulit enim diabólicum, assúmpsit//humánum, cóntulit divínum, ut ómnia sponsæ sint sponsi; propter quod dicat qui//peccátum non fecit, nec in eius ore invéntus est dolus://*Miserére mei, Dómine,//*quóniam infírmus sum//; ut qui eius habet infirmitátem, hábeat et planctum,//sintque ómnia sponsi sponsæ. Unde honor confessiónis et potéstas remissiónis://propter quod dici débeat://*Vade, osténde te sacerdóti.///Nihil ergo potest Ecclésia sine Christo dimíttere; nihil vult Christus sine//Ecclésia dimíttere. Nihil potest Ecclésia, nisi pæniténti, id est quem Christus//tétigit, dimíttere; nihil vult Christus Ecclésiam contemnénti dimíssum serváre.//*Quod ergo Deus coniúnxit, homo non séparet. Ego dico, sacraméntum hoc//*magnum in Christo et in Ecclésia.///Noli ergo caput córpori subtráhere, ut nusquam sit totus Christus: neque//enim totus Christus sine Ecclésia usquam, sicut tota Ecclésia sine Christo//nusquam. Totus enim et ínteger Christus caput et corpus: propter quod dicit://*Nemo ascéndit in cælum, nisi Fílius hóminis, qui est in cælo.//Iste est solus homo,//qui peccáta dimíttit.
RESPONSORIUM
(Io 17, 20 b. 21 a. 22. 18)
℟.//Pro eis rogo, ut omnes unum sint, sicut tu, Pater, in me et ego in te; et ego//claritátem, quam dedísti mihi, dedi illis;
*//Ut sint unum, sicut nos unum sumus.
℣.//Sicut tu me misísti in mundum, et ego misi eos in mundum.
*//Ut sint//unum, sicut nos unum sumus.
Oratio
Deus, per quem nobis et redémptio venit et præstátur adóptio, fílios//dilectiónis tuæ benígnus inténde, ut in Christo credéntibus et vera tribuátur//libértas et heréditas ætérna. Per Dóminum.
SABBATO HEBDOMADÆ XXIII
Ad Officium lectionis
LECTIO PRIOR
De libro Lamentatiónum
5, 1-22
Redemptio populi imploratur
[1]//Recordáre, Dómine, quid accíderit nobis; intuére et réspice oppróbrium//nostrum.//[2]//Heréditas nostra versa est ad aliénos, domus nostræ ad extráneos.//[3]//Pupílli facti sumus absque patre, matres nostræ quasi víduæ.//[4]//Aquam nostram//pecúnia bíbimus, ligna nostra prétio comparámus.//[5]//Iugum in cervícibus nostris//minámur, lassis non datur réquies.//[6]//Ægýptiis dédimus manum et Assýriis, ut//saturarémur pane.///[7]//Patres nostri peccavérunt et non sunt, et nos iniquitátes eórum portámus.//[8]//Servi dominántur nostri; non est qui rédimat de manu eórum.//[9]//Vitæ nostræ//perículo afférimus panem nobis a fácie gládii in desérto.//[10]//Pellis nostra quasi//clíbanus exústa est propter æstum famis.//[11]//Mulíeres in Sion humiliavérunt et//vírgines in civitátibus Iudæ.//[12]//Príncipes manu eórum suspénsi sunt; fácies senum//honórem non habuérunt.//[13]//Adulescéntes molam portavérunt, et púeri sub lignis//corruérunt.//[14]//Senes defíciunt de portis, iúvenes de choro psalléntium.///[15]//Defécit gáudium cordis nostri; versus est in luctum chorus noster.//[16]//Cécidit//coróna cápitis nostri; væ nobis, quia peccávimus.//[17]//Proptérea mæstum factum est//cor nostrum, ídeo contenebráti sunt óculi nostri,//[18]//propter montem Sion, quia//desolátus est: vulpes ámbulant in eo.///[19]//Tu autem, Dómine, in ætérnum permanébis, sólium tuum in generatiónem//et generatiónem.//[20]//Quare in perpétuum obliviscéris nostri, derelínquens nos in//longitúdinem diérum?//[21]//Convérte nos, Dómine, ad te, et convertémur; ínnova//dies nostros sicut a princípio.//[22]//Ergóne proíciens reppulísti nos, irátus es contra//nos veheménter?
RESPONSORIUM
(Lam 5, 19 a. 20 a. 21 a; Mt 8, 25 b)
℟.//Tu, Dómine, in ætérnum permanébis; quare in perpétuum obliviscéris//nostri?
*//Convérte nos ad te et convertémur.
℣.//Dómine, salva nos, perímus.
*//Convérte nos ad te et convertémur.
LECTIO ALTERA
Ex Oratiónibus sancti Athanásii epíscopi
(Oratio de incarnatione Verbi, 10: PG 25, 111-114)
Innova dies nostros sicut a principio
Optimi Patris Deus Verbum in corruptiónem abeúntem hóminum natúram//non derelíquit: sed mortem, in quam illi incúrrerant, próprio obláto córpore,//delévit, illorúmque neglegéntiam sua doctrína emendávit, et ómnia, quæ//hóminum erant, sua virtúte ac poténtia instaurávit.///Hæc autem theologórum Salvatóris discipulórum auctoritáte confirmáre//póterit quisquis illórum scripta légerit, ubi aiunt://*Cáritas enim Christi urget nos,//*æstimántes hoc, quóniam si unus pro ómnibus mórtuus est, ergo omnes mórtui//*sunt: et pro ómnibus mórtuus est, ut nos non ámplius nobis vivámus, sed ei qui//*pro nobis mórtuus est et e mórtuis resurréxit, Dómino nostro Iesu Christo.//Et//íterum://*Eum autem, qui módico quam ángeli minorátus est, vidémus Iesum,//*propter passiónem mortis, glória et honóre coronátum, ut grátia Dei pro//*ómnibus gustáret mortem//. Póstea idem ratiónem affert cur non oportúerit álium,//quam Deum Verbum, hóminem fíeri://*Decébat enim eum//, inquit,//*propter quem//*ómnia et per quem ómnia, qui multos fílios in glóriam addúxerat, auctórem//*salútis eórum per passiónem consummáre.//Quibus quidem verbis signíficat non//alteríus fuísse hómines ab exórta corruptióne revocáre, quam Dei Verbi, a quo ab//inítio creáti erant.///Quod autem idcírco ipsum Verbum sibi corpus accépit, ut víctima pro//simílibus corpóribus fíeret, iídem quoque hoc modo declárant://*Quia ergo púeri//*communicavérunt carni et sánguini, et ipse simíliter participávit eísdem, ut per//*mortem destrúeret eum qui habébat mortis impérium, id est diábolum, et//*liberáret eos, qui timóre mortis per totam vitam obnóxii erant servitúti.//Síquidem//próprium corpus immolándo, legi advérsum nos latæ finem impósuit, et vitæ//princípium, spe resurgéndi data, nobis innovávit.///Quia enim mors ex homínibus vires in hómines accéperat, hinc per Deum//Verbum homínibus factum, mortis solútio et vitæ resurréctio facta est, uti vir//Christo plenus ait://*Quóniam enim per hóminem mors, et per hóminem//*resurréctio mortuórum. Nam, sicut in Adam omnes moriúntur, ita et in Christo//*omnes vivificabúntur//, et cétera quæ sequúntur. Non enim iam damnándi//mórimur, sed tamquam a mórtuis excitándi commúnem ómnium resurrectiónem//exspectámus, quam nimírum própriis tempóribus eius auctor et largítor Deus//exhibitúrus est.
RESPONSORIUM
(Rom 3, 23-25 a; 1 Cor 15, 22)
℟.//Omnes peccavérunt et egent glória Dei, iustificáti gratis per grátiam ipsíus//per redemptiónem, quæ est in Christo Iesu,
*//Quem propósuit Deus//propitiatórium per fidem in sánguine ipsíus.
℣.//Sicut in Adam omnes moriúntur, ita et in Christo omnes vivificabúntur.
*//Quem propósuit Deus propitiatórium per fidem in sánguine ipsíus.
Oratio
Deus, per quem nobis et redémptio venit et præstátur adóptio, fílios//dilectiónis tuæ benígnus inténde, ut in Christo credéntibus et vera tribuátur//libértas et heréditas ætérna. Per Dóminum.
DOMINICA
Ad Officium lectionis
LECTIO PRIOR
Incipit liber Ezechiélis prophétæ
1, 3-14. 22-28
Visio gloriæ Domini in terra exsilii
[3]//Factum est verbum Dómini ad Ezechiélem fílium Buzi, sacerdótem, in terra//Chaldæórum secus flumen Chobar, et facta est super eum ibi manus Dómini.///[4]//Et vidi: et ecce ventus túrbinis veniébat ab aquilóne et nubes magna et ignis//conglobátus, et splendor in circúitu eius, et de médio eius quasi spécies eléctri, id//est de médio ignis;//[5]//et ex médio eius similitúdo quáttuor animálium, et hic//aspéctus eórum: similitúdo hóminis erat eis.//[6]//Quáttuor fácies uni et quáttuor//pennæ uni;//[7]//pedes eórum pedes recti, et planta pedis eórum quasi planta pedis//vítuli, et scintillábant quasi aspéctus æris candéntis.//[8]//Et manus hóminis erant sub//pennis eórum in quáttuor pártibus. Fácies autem et pennæ illórum quáttuor://[9]//iunctæ erant pennæ eórum áltera ad álteram; non revertebántur, cum incéderent,//sed unumquódque ante fáciem suam gradiebátur.///[10]//Similitúdo autem vultus eórum: fácies hóminis et fácies leónis a dextris//ipsórum quáttuor, fácies autem bovis a sinístris ipsórum quáttuor et fácies áquilæ//ipsórum quáttuor.///[11]//Et pennæ eórum exténtæ désuper; duæ pennæ singulórum iungebántur et//duæ tegébant córpora eórum.//[12]//Et unumquódque coram fácie sua ambulábat: ubi//erat ímpetus spíritus, illuc gradiebántur nec revertebántur, cum ambulárent.///[13]//Et in médio animálium, aspéctus quasi carbónum ignis, ardéntium, quasi//aspéctus lampadárum discurréntium in médio animálium; et splendor erat ignis,//et de igne fulgur egrédiens.//[14]//Et animália ibant et revertebántur in similitúdinem//fúlguris coruscántis.///[22]//Et similitúdo super cápita animálium firmaménti quasi aspéctus crystálli//horríbilis et exténti super cápita eórum désuper.//[23]//Sub firmaménto autem pennæ//eórum rectæ áltera ad álteram; unumquódque duábus alis velábat corpus suum.///[24]//Et audiébam sonum alárum quasi sonum aquárum multárum, quasi sonum//Omnipoténtis: cum ambulárent, erat strépitus véhemens ut sonus castrórum;//cumque starent, demittebántur pennæ eórum.//[25]//Nam cum fíeret vox supra//firmaméntum, quod erat super caput eórum, stabant et submittébant alas suas.///[26]//Et super firmaméntum, quod erat ímminens cápiti eórum, quasi aspéctus//lápidis sapphíri similitúdo throni; et super similitúdinem throni similitúdo quasi//aspéctus hóminis désuper.//[27]//Et vidi quasi spéciem eléctri, velut aspéctum ignis//per circúitum ab aspéctu lumbórum eius et désuper; et ab aspéctu lumbórum eius//usque deórsum vidi quasi spéciem ignis splendéntis in circúitu.//[28]//Velut aspéctus//arcus, cum fúerit in nube in die plúviæ: sic erat aspéctus splendóris per gyrum.//Hæc vísio similitúdinis glóriæ Dómini.
RESPONSORIUM
(Cf. Ez 1, 26; 3, 12 b; Ap 5, 13 b)
℟.//Vidi super similitúdinem throni quasi aspéctum hóminis désuper et audívi//vocem commotiónis magnæ,
*//Cum elevarétur glória Dómini de loco suo.
℣.//Sedénti super thronum et Agno, benedíctio et honor et potéstas in sǽcula//sæculórum.
*//Cum elevarétur glória Dómini de loco suo.
LECTIO ALTERA
Incipit Sermo sancti Augustíni epíscopi De pastóribus
(Sermo 46, 1-2: CCL 41, 529-530)
Christiani sumus et præpositi
Spes tota nostra quia in Christo est et quia omnis vera et salúbris glória//nostra ipse est, non nunc primum dídicit cáritas vestra. Estis enim in eius grege,//qui inténdit et pascit Israel. Sed quóniam sunt pastóres, qui pastórum nómina//audíre volunt, pastórum offícium implére nolunt, quid ad eos per Prophétam//dícitur, recenseámus. Audíte vos cum intentióne, audiámus nos cum tremóre.///*Et factum est verbum Dómini ad me, dicens: Fili hóminis, prophéta super//*pastóres Israel et dic ad pastóres Israel.//Hanc lectiónem modo, cum legerétur,//audívimus; hinc cum vestra sanctitáte áliquid loqui decrévimus. Adiuvábit ipse//ut vera dicámus, si non nostra dicámus. Nam si nostra dixérimus, pastóres//érimus pascéntes nos, non oves; si autem illíus sunt quæ dícimus, per quémlibet//ipse vos pascit.//*Hæc dicit Dóminus Deus: O pastóres Israel, qui pascunt se//*solos! Numquid non oves pascunt pastóres?//id est, non se pascunt pastóres, sed//oves. Hæc prima causa est quare arguántur isti pastóres, quia se ipsos pascunt,//non oves. Qui sunt qui se ipsos pascunt? De quibus Apóstolus dicit://*Omnes enim//*sua quærunt, non quæ Iesu Christi.///Nos enim, quos in loco isto, de quo periculósa rátio rédditur, Dóminus//secúndum dignatiónem suam, non secúndum méritum nostrum constítuit,//habémus duo quædam plane distinguénda: unum quod christiáni sumus, álterum//quod præpósiti sumus. Illud quod christiáni sumus, propter nos est; quod//præpósiti sumus, propter vos est. In eo quod christiáni sumus, attendátur utílitas//nostra; in eo quod præpósiti, nónnisi vestra.///Et sunt multi qui christiáni, et non præpósiti, pervéniunt ad Deum, facilióre//fortásse itínere et tanto forte expedítius ambulántes, quanto minórem sárcinam//portant. Nos autem, excépto quod christiáni sumus, unde ratiónem reddémus//Deo de vita nostra, sumus étiam præpósiti, unde ratiónem reddémus Deo de//dispensatióne nostra.
RESPONSORIUM
(Ps 22 (23), 1-2 a. 3 b)
℟.//Dóminus pascit me et nihil mihi déerit;
*//In páscuis viréntibus me//collocávit.
℣.//Dedúxit me super sémitas iustítiæ propter nomen suum.
*//In páscuis//viréntibus me collocávit.
Oratio
Réspice nos, rerum ómnium Deus creátor et rector, et, ut tuæ propitiatiónis//sentiámus efféctum, toto nos tríbue tibi corde servíre. Per Dóminum.
FERIA II HEBDOMADÆ XXIV
Ad Officium lectionis
LECTIO PRIOR
De libro Ezechiélis prophétæ
2, 8 — 3, 11. 16-21
Vocatio Ezechielis
In diébus illis locútus est Dóminus ad me, dicens://[2,8]//«Tu, fili hóminis, audi,//quæcúmque loquor ad te, et noli esse exásperans, sicut domus exasperátrix est;//áperi os tuum et cómede, quæcúmque ego do tibi».//[9]//Et vidi, et ecce manus missa//ad me, in qua erat involútus liber; et expándit illum coram me, qui erat scriptus//intus et foris, et scriptæ erant in eo lamentatiónes et gémitus et væ.///[3,1]//Et dixit ad me: «Fili hóminis, quodcúmque invéneris, cómede; cómede//volúmen istud et vadens lóquere ad fílios Israel».//[2]//Et apérui os meum, et cibávit//me volúmine illo//[3]//et dixit ad me: «Fili hóminis, venter tuus cómedet, et víscera//tua complebúntur volúmine isto, quod ego do tibi». Et comédi illud, et factum//est in ore meo sicut mel dulce.///[4]//Et dixit ad me: «Fili hóminis, vade ad domum Israel et loquéris verba mea//ad eos.//[5]//Non enim ad pópulum profúndi sermónis et ignótæ linguæ tu mítteris,//ad domum Israel;//[6]//neque ad pópulos multos profúndi sermónis et ignótæ linguæ,//quorum non possis audíre sermónes; et si ad illos mitteréris, ipsi audírent te.//[7]//Domus autem Israel nolunt audíre te, quia nolunt audíre me; omnis quippe//domus Israel dura fronte est et obstináto corde.//[8]//Ecce dedi fáciem tuam//valentiórem faciébus eórum et frontem tuam duriórem fróntibus eórum;//[9]//ut//adamántem et duriórem sílice dedi fáciem tuam: ne tímeas eos, neque métuas a//fácie eórum, quia domus exásperans est».//[10]//Et dixit ad me: «Fili hóminis, omnes//sermónes meos, quos loquor ad te, assúme in corde tuo et áuribus tuis audi.//[11]//Et//vade, ingrédere ad transmigratiónem, ad fílios pópuli tui, et loquéris ad eos et//dices eis: Hæc dicit Dóminus Deus; sive áudiant, sive contémnant».///[16]//Cum autem pertransíssent septem dies, factum est verbum Dómini ad me//dicens://[17]//«Fili hóminis, speculatórem dedi te dómui Israel; et áudies de ore meo//verbum et commonébis eos ex me.///[18]//Si, dicénte me ad ímpium: Morte moriéris, non commonúeris eum, neque//locútus fúeris ei, ut avertátur a via sua ímpia et vivat, ipse ímpius in iniquitáte//sua moriétur, sánguinem autem eius de manu tua requíram.//[19]//Si autem tu//commonúeris ímpium, et ille non fúerit convérsus ab impietáte sua et a via sua//ímpia, ipse quidem in iniquitáte sua moriétur, tu autem ánimam tuam liberásti.//[20]//Sed et si convérsus iustus a iustítia sua, fécerit iniquitátem, ponam//offendículum coram eo; ipse moriétur, quia non commonuísti eum: in peccáto//suo moriétur, et non erunt in memória iustítiæ eius, quas fecit; sánguinem vero//eius de manu tua requíram.//[21]//Si autem tu commonúeris iustum, ut non peccet//iustus, et ille non peccáverit, vivens vivet, quia commonuísti eum et tu ánimam//tuam liberásti».
RESPONSORIUM
(Ez 3, 17; 2, 6 a. 8 a.; 3, 8)
℟.//Speculatórem dedi te dómui Israel et áudies de ore meo verbum et//commonébis eos ex me.
*//Tu ergo ne tímeas eos et noli esse exásperans.
℣.//Ecce dedi fáciem tuam valentiórem faciébus eórum et frontem tuam//duriórem fróntibus eórum.
*//Tu ergo ne tímeas eos et noli esse exásperans.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 3-4: CCL 41, 530-531)
Pastores se ipsos pascentes
Videámus ergo quid alloquátur pastóres se ipsos pascéntes, non oves, sermo//divínus néminem palpans.//*Ecce lac consúmitis, et lanis vos tégitis, et quod//*crassum est interfícitis, et oves meas non páscitis. Quod infirmátum est, non//*confortástis; et quod ægrótat, non corroborástis; et quod contribulátum est, non//*colligástis; et quod errábat, non revocástis; et quod périit, non inquisístis; et//*quod forte fuit, confecístis; et dispérsæ sunt oves meæ, eo quod non sit pastor.///Dícitur in pastóres pascéntes seípsos, non oves, quid díligant, quid néglegant.//Quid ergo díligunt?//*Lac consúmitis, et lanis vos tégitis.//Propter quod Apóstolus//dicit://*Quis plantat víneam, et de fructu eius non sumit? Quis pascit gregem, et de//*lacte gregis non pércipit?//Invenímus ergo esse lac gregis quidquid a plebe Dei//tribúitur præpósitis ad sustentándum victum temporálem. Inde enim loquebátur//Apóstolus, cum hæc díceret quæ commemorávi.///Equidem Apóstolus, quamquam elégerit mánibus suis tránsigi et nec ipsum//lac quǽrere ab óvibus, tamen lactis percipiéndi potestátem habére se dixit et sic//Dóminum disposuísse, ut qui Evangélium annúntiant, de Evangélio vivant. Et//dicit álios coapóstolos suos usos fuísse hac potestáte, non usurpáta sed data. Plus//ille fecit, ut nec quod debebátur accíperet. Ipse ergo donávit et débitum, sed álius//non exégit indébitum: ille plus fecit. Fortássis enim ipsum significábat, qui//ægrum cum addúceret ad stábulum dixit://*Si quid ámplius erogáveris, in//*redeúndo reddam tibi.///De his ergo, qui non índigent lacte gregis, quid plura dicámus?//Misericordióres sunt, vel pótius ipsíus misericórdiæ offícium lárgius impéndunt.//Possunt et, quod possunt, fáciunt. Laudéntur hi, nec damnéntur illi. Nam et ipse//Apóstolus datum non quærébat. Fructuósas tamen oves esse cupiébat, non//stériles sine lactis ubertáte.
RESPONSORIUM
(Ez 34, 15-16)
℟.//Ego pascam oves meas et ego eas accubáre fáciam, dicit Dóminus Deus.
*//Quod períerat requíram et quod eiéctum erat redúcam.
℣.//Quod infírmum fúerat consolidábo et quod pingue et forte custódiam.
*//Quod períerat requíram et quod eiéctum erat redúcam.
Oratio
Réspice nos, rerum ómnium Deus creátor et rector, et, ut tuæ propitiatiónis//sentiámus efféctum, toto nos tríbue tibi corde servíre. Per Dóminum.
FERIA III HEBDOMADÆ XXIV
Ad Officium lectionis
LECTIO PRIOR
De libro Ezechiélis prophétæ
8, 1-6. 16 — 9, 11
Iudicium in Ierusalem peccatricem
[8,1]//Factum est in anno sexto, in sexto mense, in quinta mensis, ego sedébam in//domo mea, et senes Iudæ sedébant coram me, et cécidit super me ibi manus//Dómini Dei,//[2]//et vidi: et ecce similitúdo quasi aspéctus viri, ab aspéctu lumbórum//eius et deórsum ignis, et a lumbis eius et sursum quasi aspéctus splendóris ut//vísio eléctri.//[3]//Emísit similitúdinem manus et apprehéndit me in cincínno cápitis//mei; et elevávit me spíritus inter terram et cælum et addúxit in Ierúsalem, in//visiónibus Dei, iuxta óstium intérius, quod respiciébat aquilónem, ubi erat//statútum idólum zeli ad provocándam æmulatiónem.//[4]//Et ecce ibi glória Dei//Israel secúndum visiónem, quam víderam in campo;//[5]//et dixit ad me: «Fili//hóminis, leva óculos tuos ad viam aquilónis». Et levávi óculos meos ad viam//aquilónis, et ecce ab aquilóne portæ altáris hoc idólum zeli in intróitu.//[6]//Et dixit//ad me: «Fili hóminis, putásne vides tu, quid isti fáciunt, abominatiónes magnas,//quas domus Israel facit hic, ut procul recédam a sanctuário meo? Et adhuc//convérsus vidébis abominatiónes maióres».///[16]//Et introdúxit me in átrium domus Dómini intérius, et ecce in óstio templi//Dómini, inter vestíbulum et altáre, quasi vigínti quinque viri dorsa habéntes//contra templum Dómini et fácies ad oriéntem, et adorábant ad ortum solis.//[17]//Et//dixit ad me: «Certe vidísti, fili hóminis; numquid parum est hoc dómui Iudæ, ut//fácerent abominatiónes istas, quas fecérunt hic, quia repléntes terram iniquitáte//íterum irritavérunt me et ecce ápplicant ramum ad nares suas.//[18]//Ergo et ego//fáciam in furóre: non parcet óculus meus, nec miserébor et, cum clamáverint ad//aures meas voce magna, non exáudiam eos».///[9,1]//Et clamávit in áuribus meis voce magna dicens: «Appropinquavérunt//visitatiónes urbis, et unusquísque vas interfectiónis habet in manu sua».//[2]//Et ecce//sex viri veniébant de via portæ superióris, quæ réspicit ad aquilónem, et//uniuscuiúsque vas intéritus in manu eius; vir quoque unus in médio eórum//vestítus líneis, et atramentárium scriptóris ad renes eius; et ingréssi sunt et//stetérunt iuxta altáre ǽreum.//[3]//Et glória Dei Israel eleváta est de cherub, super//quem erat ad limen domus; et vocávit virum, qui indútus erat líneis et//atramentárium scriptóris habébat in lumbis suis.//[4]//Et dixit Dóminus ad eum://«Transi per médiam civitátem in médio Ierúsalem et signa thau super frontes//virórum geméntium et doléntium super cunctis abominatiónibus, quæ fiunt in//médio eius».//[5]//Et illis dixit, audiénte me: «Transíte per civitátem sequéntes eum//et percútite; non parcat óculus vester, neque misereámini://[6]//senem,//adulescéntulum et vírginem et párvulum et mulíeres interfícite usque ad//interneciónem; omnem autem, super quem vidéritis thau, ne occidátis, et a//sanctuário meo incípite». Cœpérunt ergo a viris senióribus, qui erant ante fáciem//domus.//[7]//Et dixit ad eos: «Contamináte domum et impléte átria interféctis.//Egredímini». Et egréssi sunt et percutiébant eos, qui erant in civitáte.///[8]//Et cæde compléta, remánsi ego ruíque super fáciem meam et clamans aio://«Heu, Dómine Deus! Ergóne dispérdes omnes relíquias Israel, effúndens//furórem tuum super Ierúsalem?».//[9]//Et dixit ad me: «Iníquitas domus Israel et//Iudæ magna est nimis valde; et repléta est terra sanguínibus, et cívitas repléta est//iniustítia. Dixérunt enim: “Derelíquit Dóminus terram, et Dóminus non videt”;//[10]//ígitur et meus non parcet óculus, neque miserébor: viam eórum super caput//eórum reddam».//[11]//Et ecce vir, qui indútus erat líneis, qui habébat atramentárium//in lumbis suis, respóndit verbum dicens: «Feci, sicut præcepísti mihi».
RESPONSORIUM
(Mt 24, 15. 21 a. 22; Ap 7, 3)
℟.//Cum vidéritis abominatiónem desolatiónis stantem in loco sancto, erit//tribulátio magna; nisi breviáti fuíssent dies illi, non fíeret salva omnis caro:
*//Propter eléctos breviabúntur dies illi.
℣.//Nolíte nocére terræ neque mari, quoadúsque signémus servos Dei nostri in//fróntibus eórum.
*//Propter eléctos breviabúntur dies illi.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 4-5: CCL 41, 531-533)
Exemplum Pauli
Cum esset Paulus quodam témpore in magna indigéntia, vinctus in//confessióne veritátis, missum est illi a frátribus unde necessitáti et indigéntiæ//eius ministrarétur. Respóndit autem illis grátias agens et dicit://*Bene fecístis//*communicáre necessitátibus meis. Ego enim dídici in quibus sum suffíciens esse.//*Scio et abundáre, novi et penúriam pati. Omnia possum in eo qui me confórtat.//*Verúmtamen vos bene fecístis úsibus meis míttere.///Sed ut osténderet, in eo quod illi bene fecérunt, quid ipse quǽreret, ne inter//illos esset, qui se ipsos pascunt non oves, non tam suæ gaudet subvéntum esse//necessitáti, quam illórum gratulátur fecunditáti. Quid ergo ibi quærébat?//*Non//*quia quæro//, inquit,//*datum, sed requíro fructum//. Non ut ego, inquit, éxplear, sed//ne vos inánes remaneátis.///Qui ergo non possunt fácere quod Paulus, ut mánibus suis se tránsigant,//accípiant de lacte óvium, susténtent suam necessitátem, sed non néglegant óvium//infirmitátem. Non hoc ibi quærant tamquam cómmodum suum, ut ex necessitáte//penúriæ suæ videántur annuntiáre Evangélium, sed homínibus illuminándis//parent lucem verbi veritátis. Sunt enim tamquam lucérnæ, sicut dictum est://*Sint//*lumbi vestri accíncti et lucérnæ ardéntes//; et://*Nemo accéndit lucérnam et ponit//*eam sub módio, sed super candelábrum, ut lúceat ómnibus qui in domo sunt: sic//*lúceat lumen vestrum coram homínibus, ut vídeant bona ópera vestra, et//*gloríficent Patrem vestrum qui in cælis est.///Si ergo tibi lucérna accenderétur in domo, nonne adíceres óleum, ne//exstinguerétur? Porro si lucérna, accépto óleo, non lucéret, non erat plane digna//quæ in candelábro ponerétur, sed quæ contínuo frangerétur. Unde ergo vívitur,//est necessitátis accípere, est caritátis præbére. Non tamquam venále sit//Evangélium, ut illud sit prétium eius quod sumunt qui annúntiant unde vivant. Si//enim sic vendunt, magnam rem vili vendunt. Accípiant sustentatiónem//necessitátis a pópulo, mercédem dispensatiónis a Dómino. Non enim est idóneus//pópulus réddere mercédem illis, qui sibi in caritáte Evangélii sérviunt. Non//exspéctant illi mercédem, nisi unde et isti salútem.///Quid autem istis increpátur, unde arguúntur? Quia cum lac súmerent et lanis//se tégerent, oves neglegébant. Sua ergo tantum quærébant, non quæ Iesu Christi.
RESPONSORIUM
(2 Cor 12, 14 b-15 a; Phil 2, 17)
℟.//Non quæro quæ vestra sunt, sed vos; nec enim debent fílii paréntibus//thesaurizáre, sed paréntes fíliis; ego autem libentíssime impéndam
*//Et//superimpéndar ipse pro animábus vestris.
℣.//Sed et si delíbor supra sacrifícium et obséquium fídei vestræ, gáudeo.
*//Et//superimpéndar ipse pro animábus vestris.
Oratio
Réspice nos, rerum ómnium Deus creátor et rector, et, ut tuæ propitiatiónis//sentiámus efféctum, toto nos tríbue tibi corde servíre. Per Dóminum.
FERIA IV HEBDOMADÆ XXIV
Ad Officium lectionis
LECTIO PRIOR
De libro Ezechiélis prophétæ
10, 18-22; 11, 14-25
Gloria Domini civitatem damnatam derelinquit
In diébus illis://[10,18]//Egréssa est glória Dómini a límine templi et stetit super//chérubim;//[19]//et elevántes chérubim alas suas exaltáta sunt a terra coram me, et,//illis egrediéntibus, rotæ quoque subsecútæ sunt; et stetit in intróitu portæ domus//Dómini orientális, et glória Dei Israel erat super eos.//[20]//Ipsum est ánimal, quod//vidi subter Deum Israel iuxta flúvium Chobar, et intelléxi quia chérubim essent.//[21]//Quáttuor per quáttuor vultus unicuíque, et quáttuor alæ unicuíque, et similitúdo//manus hóminis sub alis eórum;//[22]//et similitúdo vúltuum eórum, ipsi vultus//quorum aspéctum víderam iuxta flúvium Chobar. Et sínguli ante fáciem suam//gradiebántur.///[11,14]//Et factum est verbum Dómini ad me dicens://[15]//«Fili hóminis, fratres tui,//fratres tui, viri propínqui tui et omnis domus Israel, univérsi, quibus dixérunt//habitatóres Ierúsalem: “Longe sunt a Dómino; nobis data est terra in//possessiónem”.//[16]//Proptérea hæc dicit Dóminus Deus: Quia longe feci eos in//géntibus et quia dispérsi eos in terris, ero eis in sanctificatiónem módicam in//terris, ad quas venérunt.//[17]//Proptérea lóquere: Hæc dicit Dóminus Deus://Congregábo vos de pópulis et adunábo de terris, in quibus dispérsi estis, dabóque//vobis humum Israel.//[18]//Et ingrediéntur illuc et áuferent omnes offensiónes//cunctásque abominatiónes eius de illa.//[19]//Et dabo eis cor áliud et spíritum novum//tríbuam in viscéribus eórum; et áuferam cor lapídeum de carne eórum et dabo eis//cor cárneum,//[20]//ut in præcéptis meis ámbulent et iudícia mea custódiant//faciántque ea et sint mihi in pópulum, et ego sim eis in Deum.//[21]//Quorum cor post//offendícula et abominatiónes suas ámbulat, horum viam in cápite suo ponam»,//dicit Dóminus Deus.///[22]//Et elevavérunt chérubim alas suas, et rotæ cum eis, et glória Dei Israel erat//super eos;//[23]//et ascéndit glória Dómini de médio civitátis stetítque super montem,//qui est ad oriéntem urbis.///[24]//Et spíritus levávit me adduxítque in Chaldǽam ad transmigratiónem in//visióne in spíritu Dei; et subláta est a me vísio, quam víderam.//[25]//Et locútus sum//ad transmigratiónem ómnia verba Dómini, quæ osténderat mihi.
RESPONSORIUM
(Ez 10, 4. 18 a; Mt 23, 37 b. 38)
℟.//Eleváta est glória Dómini ad limen domus, repléta est domus nube et//átrium replétum est splendóre glóriæ Dómini
*//Et egréssa est glória Dómini a//límine templi.
℣.//Ierúsalem, quótiens vólui congregáre fílios tuos et noluísti! Ecce//relínquitur vobis domus vestra desérta.
*//Et egréssa est glória Dómini a límine//templi.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 6-7: CCL 41, 533-534)
Non quæ sua sunt, quisque quærat, sed quæ Iesu Christi
Quóniam díximus quid sit lac consúmere, quærámus quid sit lanis tégere.//Qui præbet lac, victum præbet, et qui præbet lanam, honórem præbet. Ista sunt//duo quæ a pópulis quærunt, qui se ipsos pascunt, non oves: cómmodum//suppléndæ necessitátis et favórem honóris et laudis.///Etenim vestiméntum proptérea bene intellégitur in honórem, quia nuditátem//cóntegit. Est enim unusquísque homo infírmus. Et quid est: quisquis vobis//præest, nisi quod vos estis? Carnem portat, mortális est, mandúcat, dormit,//surgit; natus est, moritúrus est. Si ergo cógites quid sit secúndum se ipsum,//homo est. Tu honorándo tamen ámplius, véluti cóntegis quod infírmum est.///Vidéte cuiúsmodi induméntum accéperat a bona Dei plebe idem Paulus, cum//díceret://*Sicut ángelum Dei excepístis me. Testimónium enim vobis perhíbeo, quia//*si fíeri posset, óculos vestros eruissétis et dedissétis mihi//. Sed cum tantus illi//honor exhíbitus esset, numquid propter ipsum honórem sibi exhíbitum, ne forte//negarétur et minus ille cum argúeret laudarétur, pepércit errántibus? Nam si hoc//fecísset, esset inter illos qui se ipsos pascunt, non oves. Díceret ergo apud//seípsum: «Quid ad me pértinet? Quis quod velit agat; victus meus salvus est,//honor meus salvus est: et lac et lana, satis est mihi; eat quisque qua potest». Ergo//íntegra tibi sunt ómnia, si eat quisque qua potest? Nolo te præpósitum fácere,//unum te constítuo de ipsa plebe://*Si pátitur unum membrum, compatiúntur ómnia//*membra.///Proínde ipse Apóstolus, cum eos commemoráret quales fúerint erga illum, ne//quasi oblítus eórum honorificéntiæ viderétur, testimónium pérhibet quod sicut//ángelum Dei suscéperint eum, quod si fíeri posset óculos suos vellent erúere et//illi dare. Et tamen accédit ad ovem lánguidam, ad ovem pútridam, secáre vulnus,//non párcere putrédini.//*Ergo//, inquit,//*inimícus vobis factus sum verum prǽdicans?//Ecce et accépit de lacte óvium, sicut paulo ante commemorávimus, et indútus est//lanis óvium, sed tamen oves non negléxit. Non enim sua quærébat, sed quæ Iesu//Christi.
RESPONSORIUM
(Eccli 32, 1-2 a; Mc 9, 35 b)
℟.//Rectórem te posuérunt? Noli extólli;
*//Esto in illis quasi unus ex ipsis;//curam illórum habe.
℣.//Si quis vult primus esse, erit ómnium novíssimus et ómnium miníster.
*//Esto in illis quasi unus ex ipsis; curam illórum habe.
Oratio
Réspice nos, rerum ómnium Deus creátor et rector, et, ut tuæ propitiatiónis//sentiámus efféctum, toto nos tríbue tibi corde servíre. Per Dóminum.
FERIA V HEBDOMADÆ XXIV
Ad Officium lectionis
LECTIO PRIOR
De libro Ezechiélis prophétæ
12, 1-16
Actione symbolica transmigratio populi adumbratur
In diébus illis://[1]//Factus est sermo Dómini ad me dicens://[2]//«Fili hóminis, in//médio domus exasperántis tu hábitas, qui óculos habent ad vidéndum et non//vident, et aures ad audiéndum et non áudiunt, quia domus exásperans est.//[3]//Tu//ergo, fili hóminis, fac tibi vasa transmigratiónis et transmigrábis per diem coram//eis; transmigrábis autem de loco tuo ad locum álterum in conspéctu eórum, si//forte aspíciant, quia domus exásperans est.//[4]//Et éfferes foras vasa tua quasi vasa//transmigrántis per diem in conspéctu eórum; tu autem egrediéris véspere coram//eis, sicut egréditur migrans.//[5]//Ante óculos eórum pérfode tibi paríetem et éfferes//per eum;//[6]//in conspéctu eórum in úmeris portábis, in calígine éfferes: fáciem//tuam velábis et non vidébis terram, quia porténtum dedi te dómui Israel».///[7]//Feci ergo, sicut præcéperat mihi Dóminus: vasa mea prótuli quasi vasa//transmigrántis per diem et véspere perfódi mihi paríetem manu; et in calígine//éxtuli in úmeris portans in conspéctu eórum.///[8]//Et factus est sermo Dómini ad me mane dicens://[9]//«Fili hóminis, numquid//non dixérunt ad te domus Israel, domus exásperans: “Quid tu facis?”.//[10]//Dic ad//eos: Hæc dicit Dóminus Deus: Super ducem onus istud, qui est in Ierúsalem, et//super omnem domum Israel, quæ est in médio eius.//[11]//Dic: Ego porténtum//vestrum. Quómodo feci, sic fiet illis: in transmigratiónem et in captivitátem//ibunt.//[12]//Et dux, qui est in médio eórum, in úmeris portábit, in calígine, et//egrediétur; paríetem perfódient, ut tránsitus fiat per eum; fáciem suam opériet, ut//non vídeat óculo terram.//[13]//Et exténdam rete meum super illum, et capiétur in//tendícula mea; et addúcam eum in Babylónem in terram Chaldæórum, et ipsam//non vidébit ibíque moriétur.//[14]//Et omnes, qui circa eum sunt, præsídium eius et//ágmina eius, dispérgam in omnem ventum; et gládium evaginábo post eos.//[15]//Et//scient quia ego Dóminus, quando dispérsero illos in géntibus et disseminávero//eos in terris.//[16]//Et relínquam ex eis viros paucos a gládio et fame et pestiléntia, ut//narrent ómnia scélera eórum in géntibus, ad quas ingrediéntur, et scient quia ego//Dóminus».
RESPONSORIUM
(Ez 12, 15; Ps 88 (89), 31. 33 a)
℟.//Quando dispérsero illos in géntibus et disseminávero eos in terris,
*//Scient//quia ego Dóminus.
℣.//Si derelíquerint legem meam et in iudíciis meis non ambuláverint, visitábo//in virga delíctum eórum.
*//Scient quia ego Dóminus.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 9: CCL 41, 535-536)
Forma esto fidelibus
Cum autem Dóminus dixísset quæ díligant isti pastóres, dicit et quæ//néglegant. Vítia enim óvium late iacent. Sanæ atque crassæ oves perpáucæ sunt,//id est sólidæ in cibo veritátis, uténtes páscuis bene de múnere Dei. Sed mali illi//pastóres non parcunt tálibus. Parum est quod illas languéntes et infírmas et//errántes et pérditas non curant. Etiam istas fortes et pingues necant, quantum in//ipsis est. Et illæ vivunt. De misericórdia Dei vivunt. Tamen quantum ad pastóres//malos áttinet, occídunt. «Quómodo, inquis, occídunt?». Male vivéndo, malum//exémplum præbéndo. An frustra dictum est servo Dei, eminénti in membris//summi pastóris://*Circa omnes te ipsum bonórum óperum præbens exémplum?//et://*Forma esto fidélibus.///Attendéndo enim ovis étiam fortis plerúmque præpósitum suum male//vivéntem, si declínet óculos a régulis Dómini et inténdat in hóminem, íncipit//dícere in corde suo: «Si præpósitus meus sic vivit, ego quis sum qui non fáciam//quod ille facit?». Occídit ovem fortem. Si fortem ergo occídit ovem, iam de//céteris quid facit, qui illud quod non ipse fortificáverat, sed forte aut robústum//invénerat, male vivéndo intérficit?///Dico caritáti vestræ, íterum dico, et si vivunt oves et si fortes sunt oves in//verbo Dómini et tenent illud quod audiérunt a Dómino suo://*Quæ dicunt, fácite;//*quæ autem fáciunt, fácere nolíte//, tamen qui in conspéctu pópuli male vivit,//quantum in illo est, eum a quo atténditur occídit. Non sibi ergo blandiátur quia//ille non est mórtuus. Et ille vivit, et ille homicída est. Quómodo cum lascívus//homo inténdit mulíerem ad concupiscéndum, etsi illa casta est, et mœchátus est//iste. Dómini enim vera et apérta senténtia est://*Quisquis víderit mulíerem ad//*concupiscéndum eam, iam mœchátus est eam in corde suo.//Non pervénit ad illíus//cubículum, et in interióre iam suo cubículo volutátur.///Sic omnis qui male vivit in conspéctu eórum quibus præpósitus est, quantum//in ipso est, occídit et fortes. Qui imitátur, móritur; qui non imitátur vivit. Tamen//quantum ad illum pértinet ambos occídit.//*Et quod crassum est//, inquit,//*interfícitis,//*et oves meas non páscitis.
RESPONSORIUM
(Lc 12, 48 b; Sap 6, 5 b)
℟.//Omni cui multum datum est, multum quærétur ab eo;
*//Et cui//commendavérunt multum, plus petent ab eo.
℣.//Iudícium duríssimum his, qui præsunt, fiet.
*//Et cui commendavérunt//multum, plus petent ab eo.
Oratio
Réspice nos, rerum ómnium Deus creátor et rector, et, ut tuæ propitiatiónis//sentiámus efféctum, toto nos tríbue tibi corde servíre. Per Dóminum.
FERIA VI HEBDOMADÆ XXIV
Ad Officium lectionis
LECTIO PRIOR
De libro Ezechiélis prophétæ
16, 3. 5 b-7 a. 8-15. 35. 37 a. 40-43. 59-63
Ierusalem sponsa Dei adultera
[3]//Hæc dicit Dóminus Deus ad Ierúsalem: «Radix tua et generátio tua de terra//Chánaan, pater tuus Amorrǽus et mater tua Hetthǽa.//[5]//Proiécta es super fáciem//terræ in abiectióne ánimæ tuæ in die, qua nata es.///[6]//Prætériens autem te vidi te palpitáre in sánguine tuo et dixi tibi, cum esses in//sánguine tuo: Vive. Dixi, inquam, tibi: In sánguine tuo vive.//[7]//Crescéntem quasi//germen agri dedi te, et crevísti et grandis effécta es et pervenísti ad mundum//mulíebrem.//[8]//Et transívi per te et vidi te; et ecce tempus tuum, tempus amántium.//Et expándi amíctum meum super te et opérui ignomíniam tuam; et iurávi tibi et//ingréssus sum pactum tecum, ait Dóminus Deus, et facta es mea.//[9]//Et lavi te aqua//et emundávi sánguinem tuum ex te et unxi te óleo;//[10]//et vestívi te discolóribus et//calceávi te cálceis córii delphíni et cinxi te bysso et índui te sérico.//[11]//Et ornávi te//ornaménto et dedi armíllas in mánibus tuis et torquem circa collum tuum;//[12]//et//dedi ináurem super os tuum et círculos áuribus tuis et corónam decóris in cápite//tuo.//[13]//Et ornáta es auro et argénto et vestíta es bysso et sérico et multicolóribus.//Símilam et mel et óleum comedísti et decóra facta es veheménter nimis et apta//ad regnum.//[14]//Et egréssum est nomen tuum in gentes propter spéciem tuam, quia//perfécta eras in decóre meo, quem posúeram super te, dicit Dóminus Deus.///[15]//Et habens fidúciam in pulchritúdine tua fornicáta es in nómine tuo et//exposuísti fornicatiónem tuam omni transeúnti, quisquis fúerit.///[35]//Proptérea, méretrix, audi verbum Dómini://[37]//ecce ego congregábo omnes//amatóres tuos.//[40]//Et convocábunt contra te congregatiónem et lapidábunt te//lapídibus et trucidábunt te gládiis suis.//[41]//Et combúrent domos tuas igni et fácient//in te iudícia in óculis mulíerum plurimárum; et fáciam ut désinas fornicári, et//mercédes ultra non dabis.//[42]//Et satiábo indignatiónem meam in te, et auferétur//zelus meus a te; et quiéscam, nec iráscar ámplius.//[43]//Eo quod non fúeris recordáta//diérum adulescéntiæ tuæ et provocásti me in ómnibus his, proptérea et ego vias//tuas in cápite tuo dabo, ait Dóminus Deus, et non feci iuxta scélera tua in//ómnibus abominatiónibus tuis.///[59]//Quia hæc dicit Dóminus Deus: Et fáciam tibi, sicut fecísti, qui despexísti//iuraméntum, ut írritum fáceres pactum.///[60]//Et recordábor ego pacti mei tecum in diébus adulescéntiæ tuæ et suscitábo//tibi pactum sempitérnum.//[61]//Et recordáberis viárum tuárum et confúnderis, cum//recéperis soróres tuas te maióres cum minóribus tuis, et dabo eas tibi in fílias,//sed non ex pacto tuo.//[62]//Et suscitábo ego pactum meum tecum, et scies quia ego//Dóminus,//[63]//ut recordéris et confundáris, et non sit tibi ultra aperíre os præ//confusióne tua, cum placátus fúero tibi in ómnibus, quæ fecísti», ait Dóminus//Deus.
RESPONSORIUM
(Cf. Is 54, 6. 8; Ez 16, 60)
℟.//Ut mulíerem derelíctam vocávi te, in moménto indignatiónis abscóndi//fáciem meam;
*//In misericórdia sempitérna misértus sum tui, dixit Redémptor//tuus Dóminus.
℣.//Recordábor pacti mei tecum in diébus adulescéntiæ tuæ et suscitábo tibi//pactum sempitérnum.
*//In misericórdia sempitérna misértus sum tui, dixit//Redémptor tuus Dóminus.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 10-11: CCL 41, 536-538)
Præpara animam tuam ad tentationem
Iam audístis quid mali pastóres díligant. Vidéte quid néglegant.//*Quod//*infirmátum est, non confortástis; et quod male hábuit, non corroborástis; et//*quod contribulátum est//, id est, quod confráctum est,//*non colligástis; et quod//*errábat, non revocástis; et quod périit, non inquisístis; et quod forte fuit,//*confecístis//, interfecístis, occidístis. Infirmátur ovis, id est, infírmum cor gerit, ut//possit cédere tentatiónibus, incáuto et imparáto si supervénerit.///Pastor néglegens, quando credit talis, non illi dicit://*Fili, accédens ad//*servitútem Dei, sta in iustítia et timóre, et prǽpara ánimam tuam ad tentatiónem//.//Qui hæc enim lóquitur, confórtat infírmum et ex infírmo facit firmum, ut non ille//cum credíderit próspera huius sǽculi speret. Si enim doctus fúerit speráre//próspera sǽculi, ipsa prosperitáte corrúmpitur; superveniéntibus adversitátibus//sauciátur aut fortássis extínguitur.///Non ergo eum ædíficat super petram, qui sic ædíficat, sed super arénam//ponit.//*Petra autem erat Christus//. Christi passiónes imitándæ, non a christiánis//delíciæ conquiréndæ. Confortátur infírmus, cum ei dícitur: «Spera quidem//tentatiónes huius sǽculi, sed ab ómnibus te éruet Dóminus, si ab illo non//recésserit retro cor tuum. Nam ad confortándum cor tuum venit ille pati, venit//ille mori, venit sputis illiníri, venit spinis coronári, venit oppróbria audíre, venit//postrémo ligno confígi. Omnia hæc ille pro te, tu nihil. Non pro illo, sed pro te».///Quales autem sunt, qui timéntes hos lǽdere quibus loquúntur, non solum non//prǽparant ad imminéntes tentatiónes, sed étiam promíttunt felicitátem huius//sǽculi, quam Deus ipsi sǽculo non promísit? Ille prædícit labóres super labóres//usque in finem ventúros ipsi sǽculo, et tu vis ab ipsis labóribus excéptum esse//christiánum? Quia christiánus est, áliquid plus passúrus est in hoc sǽculo.///Etenim ait Apóstolus://*Omnes qui volunt in Christo pie vívere, persecutiónem//*patiéntur//. Iam si tibi placet, pastor tua quærens non quæ Iesu Christi, ille dicat://*Omnes qui volunt in Christo pie vívere, persecutiónem patiéntur//, et tu dic: «Si in//Christo pie víxeris, abundábunt tibi ómnia bona. Et si fílios non habes, suscípies//et enútries omnes, et nemo tibi moriétur». Hǽccine est ædificátio tua? Atténde//quid fácias, ubi ponas. Super arénam est quem constítuis. Ventúrus est imber,//influxúrus est flúvius, flatúrus est ventus, impíngent domum istam, et cadet et//fiet ruína eius magna.///Leva de aréna, pone super petram: in Christo sit quem vis esse christiánum.//Atténdat ad passiónes Christi indígnas, atténdat illum sine ullo peccáto quæ non//rápuit exsolvéntem, atténdat Scriptúram dicéntem sibi://*Flagéllat omnem fílium//*quem récipit//. Aut paret se flagellári, aut non quærat récipi.
RESPONSORIUM
(1 Th 2, 4. 3)
℟.//Sicut probáti sumus a Deo, ut crederétur nobis evangélium, ita lóquimur;
*//Non quasi homínibus placéntes, sed Deo.
℣.//Exhortátio nostra non ex erróre, neque ex immundítia, neque in dolo.
*//Non quasi homínibus placéntes, sed Deo.
Oratio
Réspice nos, rerum ómnium Deus creátor et rector, et, ut tuæ propitiatiónis//sentiámus efféctum, toto nos tríbue tibi corde servíre. Per Dóminum.
SABBATO HEBDOMADÆ XXIV
Ad Officium lectionis
LECTIO PRIOR
De libro Ezechiélis prophétæ
18, 1-13. 20-32
Unusquisque pro actibus suis retributionem accipiet
[1]//Factus est sermo Dómini ad me dicens://[2]//«Quid est vobis quod vulgo dícitis//provérbium istud in terra Israel dicéntes://“Patres comedérunt uvam acérbam,//et dentes filiórum obstupéscunt?”.///[3]//Vivo ego, dicit Dóminus Deus, non dicétis ultra hoc provérbium in Israel.//[4]//Ecce omnes ánimæ meæ sunt: ut ánima patris, ita et ánima fílii mea est; ánima,//quæ peccáverit, ipsa moriétur.///[5]//Et vir, si fúerit iustus et fécerit iudícium et iustítiam,//[6]//in móntibus non//coméderit et óculos suos non leváverit ad idóla domus Israel et uxórem próximi//sui non violáverit et ad mulíerem menstruátam non accésserit//[7]//et hóminem non//afflíxerit, pignus debitóri reddíderit, per vim nihil rapúerit, panem suum esuriénti//déderit et nudum operúerit vestiménto,//[8]//ad usúram non commodáverit et fenus//non accéperit, ab iniquitáte avérterit manum suam, iudícium verum fécerit inter//virum et virum,//[9]//in præcéptis meis ambuláverit et iudícia mea custodíerit, ut//fáciat veritátem, hic iustus est, vita vivet, ait Dóminus Deus.///[10]//Quod si genúerit fílium latrónem, effundéntem sánguinem et faciéntem//unum de istis,//[11]//cum ipse hæc ómnia non fécerit, et étiam in móntibus//comedéntem et uxórem próximi sui polluéntem,//[12]//egénum et páuperem//affligéntem, rapiéntem rapínas, pignus non reddéntem et ad idóla levántem//óculos suos, abominatiónem faciéntem,//[13]//ad usúram dantem et fenus//accipiéntem, numquid vivet? Non vivet. Cum univérsa detestánda hæc fécerit,//morte moriétur; sanguis eius in ipso erit.///[20]//Anima, quæ peccáverit, ipsa moriétur; fílius non portábit iniquitátem patris,//et pater non portábit iniquitátem fílii. Iustítia iusti super eum erit, et impíetas//ímpii erit super eum.///[21]//Si autem ímpius égerit pæniténtiam ab ómnibus peccátis suis, quæ operátus//est, et custodíerit univérsa præcépta mea et fécerit iudícium et iustítiam, vita//vivet, non moriétur.//[22]//Omnes iniquitátes eius, quas operátus est, non//memorabúntur ei; in iustítia sua, quam operátus est, vivet.//[23]//Numquid voluntátis//meæ est mors ímpii, dicit Dóminus Deus, et non ut convertátur a viis suis et//vivat?///[24]//Si autem avérterit se iustus a iustítia sua et fécerit iniquitátem secúndum//omnes abominatiónes, quas operári solet ímpius, numquid vivet? Omnes iustítiæ//eius, quas fécerat, non recordabúntur; in prævaricatióne, qua prævaricátus est, et//in peccáto suo, quod peccávit, in ipsis moriétur.//[25]//Et dixístis: “Non est æqua via//Dómini”. Audíte ergo, domus Israel: Numquid via mea non est æqua, et non//magis viæ vestræ pravæ sunt?//[26]//Cum enim avérterit se iustus a iustítia sua et//fécerit iniquitátem, moriétur; in iniustítia, quam operátus est, moriétur.//[27]//Et cum//avérterit se ímpius ab impietáte sua, quam operátus est, et fécerit iudícium et//iustítiam, ipse ánimam suam vivificábit;//[28]//consíderans enim et avértens se ab//ómnibus iniquitátibus suis, quas operátus est, vita vivet, non moriétur.//[29]//Et dicunt//domus Israel: “Non est æqua via Dómini”. Numquid viæ meæ non sunt æquæ,//domus Israel, et non magis viæ vestræ pravæ?///[30]//Idcírco unumquémque iuxta vias suas iudicábo, domus Israel, ait Dóminus//Deus. Convertímini et ágite pæniténtiam ab ómnibus iniquitátibus vestris, et non//erit vobis in scándalum iniquitátis.//[31]//Proícite a vobis omnes prævaricatiónes//vestras, in quibus prævaricáti estis, et fácite vobis cor novum et spíritum novum.//Et quare moriémini, domus Israel?//[32]//Quia nolo mortem moriéntis, dicit Dóminus//Deus. Revertímini et vívite».
RESPONSORIUM
(Ier 31, 29; Ez 18, 20 a. 30 a. 20 b)
℟.//Non dicent ultra: Patres comedérunt uvam acérbam et dentes filiórum//obstupuérunt;
*//Anima quæ peccáverit, ipsa moriétur.
℣.//Unumquémque iuxta vias suas iudicábo, fílius non portábit iniquitátem//patris et pater non portábit iniquitátem fílii.
*//Anima quæ peccáverit, ipsa//moriétur.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 11-12: CCL 41, 538-539)
Offer consolationis alligamentum
*Flagéllat//, inquit,//*omnem fílium quem récipit//. Et tu dicis: «Forte excéptus//eris?». Si excéptus a passióne flagellórum, excéptus a número filiórum. «Itáne,//ínquies, flagéllat omnem fílium?». Prorsus flagéllat omnem fílium ut et únicum.//Unicus ille de Patris substántia natus, æquális Patri//*in forma Dei//, Verbum per//quod facta sunt ómnia, non habébat ubi flagellarétur. Ad hoc carne indútus est, ut//sine flagéllo non esset. Qui ergo flagéllat únicum sine peccáto, relínquit cum//peccáto adoptátum? In adoptiónem vocátos nos esse Apóstolus dicit.//Adoptiónem filiórum accépimus, ut essémus único coherédes, essémus étiam//heréditas eius://*Póstula a me, et dabo tibi gentes hereditátem tuam//. Exémplum//nobis propósuit in passiónibus suis.///Sed plane ne futúris tentatiónibus defíciat infírmus, nec falsa spe decipiéndus//est, nec terróre frangéndus. Dic ei://*Prǽpara ánimam tuam ad tentatiónem//. Et//forte íncipit labi, contremíscere, nolle accédere. Habes áliud://*Fidélis Deus, qui//*non vos sinat tentári supra quam potéstis ferr//e. Illud enim promíttere et//prædicáre ventúras passiónes, infírmum confirmáre est. Timénti autem nímium//et ex hoc detérrito, cum pollicéris misericórdiam Dei, non quia tentatiónes//déerunt, sed quia non permíttit tentári super quam ferre potest, fractum colligáre//est.///Sunt enim qui cum audíerint ventúras tribulatiónes, armant se magis et quasi//potum suum sítiunt. Parvam enim sibi putant fidélium medicínam, sed quærunt//et mártyrum glóriam. Sunt autem álii qui audítis futúris et necessário veniéntibus//tentatiónibus, quas próprie opórtet veníre christiáno, quas nemo sentit nisi qui//volúerit esse vere christiánus, imminéntibus ergo sibi tálibus, frángitur et//cláudicat.///Offer consolatiónis alligaméntum, álliga quod fractum est. Dic: «Ne tímeas,//non déserit in tentatiónibus ille in quem credidísti. Fidélis Deus, qui te non sinat//tentári supra quam potes ferre. Non hoc a me audis, Apóstolus dicit, qui étiam//dicit://*Vultis experiméntum eius accípere, qui in me lóquitur Christus?//Hæc ergo//cum audis, ab ipso Christo audis, audis et ab illo pastóre qui pascit Israel. Illi//enim dictum est://*Potábis nos in lácrimis, in mensúra//. Quod enim ait Apóstolus://*Non sinit tentári supra quam potéstis ferr//e: hoc ait Prophéta://*In mensúra//.//Tantum tu noli dimíttere corripiéntem et hortántem, terréntem et consolántem,//percutiéntem et sanántem».
RESPONSORIUM
(Ps 43 (44), 23. 12; Rom 8, 37)
℟.//Propter te, Dómine, mortificámur tota die; æstimáti sumus sicut oves//occisiónis.
*//Sed in his ómnibus supervíncimus per eum qui diléxit nos.
℣.//Dedísti nos tamquam oves ad vescéndum et in géntibus dispersísti nos.
*//Sed in his ómnibus supervíncimus per eum qui diléxit nos.
Oratio
Réspice nos, rerum ómnium Deus creátor et rector, et, ut tuæ propitiatiónis//sentiámus efféctum, toto nos tríbue tibi corde servíre. Per Dóminum.
DOMINICA
Ad Officium lectionis
LECTIO PRIOR
De libro Ezechiélis prophétæ
24, 15-27
Vita prophetæ signum pro populo
[15]//Factum est verbum Dómini ad me dicens://[16]//«Fili hóminis, ecce ego tollo a//te delícias oculórum tuórum in plaga, et non planges neque plorábis, neque//fluent lácrimæ tuæ.//[17]//Ingemísce tacens, mortuórum luctum non fácies, coróna tua//circumligáta sit tibi, et calceaménta tua pones in pédibus tuis nec amíctu ora//velábis nec cibos lugéntium cómedes».//[18]//Locútus sum ergo ad pópulum mane, et//mórtua est uxor mea véspere; fecíque mane, sicut præcéperat mihi.//[19]//Et dixit ad//me pópulus: «Quare non índicas nobis, quid ista signíficent, quæ tu facis?».//[20]//Et//dixi ad eos: «Sermo Dómini factus est ad me dicens://[21]//Lóquere dómui Israel://Hæc dicit Dóminus Deus: Ecce ego pólluam sanctuárium meum, supérbiam//róboris vestri et delícias oculórum vestrórum et sollicitúdinem ánimæ vestræ.//Fílii vestri et fíliæ, quas reliquístis, gládio cadent.//[22]//Et faciétis, sicut feci: ora//amíctu non velábitis et cibos lugéntium non comedétis,//[23]//corónas habébitis in//capítibus vestris et calceaménta in pédibus, non plangétis neque flébitis, sed//tabescétis in iniquitátibus vestris, et unusquísque gemet ad fratrem suum.//[24]//Erítque Ezéchiel vobis in porténtum: iuxta ómnia, quæ fecit, faciétis, cum//vénerit istud, et sciétis quia ego Dóminus Deus.///[25]//Et tu, fili hóminis, ecce in die, quo tollam ab eis fortitúdinem eórum et//gáudium magnificéntiæ et delícias oculórum eórum et desidérium ánimæ eórum,//fílios et fílias eórum;//[26]//in die illa, cum vénerit fúgiens ad te, ut annúntiet tibi,//[27]//in//die, inquam, illa aperiétur os tuum cum eo, qui fugit; et loquéris et non silébis//ultra erísque eis in porténtum, et scient quia ego Dóminus».
RESPONSORIUM
(Ez 24, 24; Ioel 2, 13 a)
℟.//Erit Ezéchiel vobis in porténtum: iuxta ómnia quæ fecit, faciétis
*//Et//sciétis quia ego Dóminus Deus.
℣.//Scíndite corda vestra et non vestiménta vestra et convertímini ad//Dóminum Deum vestrum.
*//Et sciétis quia ego Dóminus Deus.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 13: CCL 41, 539-540)
De christianis infirmis
*Quod infirmátum est//, dicit Dóminus,//*non confortástis//. Pastóribus malis dicit,//pastóribus falsis, pastóribus sua quæréntibus, non quæ Iesu Christi, et cómmodo//lactis et lanæ gaudéntibus, oves omníno non curántibus, et quod male hábuit non//corroborántibus. Inter infírmum, id est, non firmum — nam dicúntur infírmi//étiam ægrotántes — sed inter infírmum et ægrótum, id est male habéntem, hoc//mihi vidétur interésse.///Etenim ista, fratres, quæ distínguere utcúmque conámur, forte et nos//póssumus maióre diligéntia mélius distínguere et álius perítior vel lúmine cordis//plénior; ínterim ne fraudémini, quantum ad verba áttinet Scriptúræ, quod séntio//loquor. Infírmo ne áccidat tentátio et eum frangat timéndum est. Languens autem//iam cupiditáte áliqua ægrótat et cupiditáte áliqua impedítur ab intránda via Dei, a//subeúndo iugo Christi.///Atténdite illos hómines voléntes bene vívere, iam statuéntes bene vívere et//minus idóneos mala pati sicut paráti sunt bona fácere. Pértinet autem ad//christiáni firmitátem non solum operári quæ bona sunt, sed et toleráre quæ mala//sunt. Qui ergo vidéntur fervére in opéribus bonis, sed imminéntes passiónes//toleráre nolle aut non posse, infírmi sunt. Qui ergo áliqua cupiditáte mala//amatóres mundi ab ipsis bonis opéribus revocántur, lánguidi et ægróti iacent,//quippe qui ipso languóre, tamquam sine ullis víribus, nihil boni possunt operári.///Talis in ánima paralýticus ille fuit, quem cum ad Dóminum inférre non//possent, qui eum portábant, tectum aperuérunt et deposuérunt. Id est tamquam si//in ánima hoc velis fácere ut tectum apérias et depónas ad Dóminum ánimam//paralýticam, dissolútam ómnibus membris et vacántem ab omni ópere bono,//gravátam útique peccátis suis et languéntem morbo cupiditátis suæ. Si ergo//dissolúta sunt membra ómnia et est parálysis intérior, ut pervénias ad médicum//— forte enim latet médicus et intus est: iste verus intelléctus in Scriptúris//occúltus est —, exponéndo quod occúltum est, áperi tectum et depóne//paralýticum.///Quod qui non fáciunt et qui fácere néglegunt, audístis quæ áudiant://*Quod//*male hábuit, non corroborástis; et quod contribulátum est, non colligástis//: iam//hinc díximus. Fractus enim erat terróre tentatiónum. Accédit áliquid unde quod//fractum est colligétur, consolátio illa://*Fidélis Deus qui non vos sinat tentári//*supra quam potéstis ferre, sed fáciet cum tentatióne étiam éxitum, ut possítis//*sustinére.
RESPONSORIUM
(1 Cor 9, 22-23)
℟.//Factus sum infírmis infírmus, ut infírmos lucri fácerem;
*//Omnibus ómnia//factus sum, ut áliquos útique fácerem salvos.
℣.//Omnia fácio propter evangélium, ut compárticeps eius effíciar.
*//Omnibus//ómnia factus sum, ut áliquos útique fácerem salvos.
Oratio
Deus, qui sacræ legis ómnia constitúta in tua et próximi dilectióne posuísti,//da nobis, ut, tua præcépta servántes, ad vitam mereámur perveníre perpétuam.//Per Dóminum.
FERIA II HEBDOMADÆ XXV
Ad Officium lectionis
LECTIO PRIOR
De libro Ezechiélis prophétæ
34, 1-6. 11-16. 23-31
Israel grex Domini
[1]//Factum est verbum Dómini ad me dicens://[2]//«Fili hóminis, prophéta de//pastóribus Israel, prophéta et dices pastóribus: Hæc dicit Dóminus Deus: Væ//pastóribus Israel, qui pascébant semetípsos! Nonne greges pascúntur a//pastóribus?//[3]//Lac comedebátis et lana operiebámini et, quod crassum erat,//occidebátis, gregem autem non pascebátis;//[4]//quod infírmum fuit, non//consolidástis et, quod ægrótum, non sanástis; quod fractum est, non alligástis et,//quod eiéctum est, non reduxístis et, quod períerat, non quæsístis et super forte//imperabátis cum violéntia.//[5]//Et dispérsæ sunt oves meæ, eo quod non esset//pastor; et factæ sunt in devoratiónem ómnium bestiárum agri et dispérsæ sunt.//[6]//Erravérunt greges mei in cunctis móntibus et in univérso colle excélso, et super//omnem fáciem terræ dispérsi sunt greges mei; et non erat qui requíreret, non erat//qui requíreret.///[11]//Quia hæc dicit Dóminus Deus: Ecce ego ipse requíram oves meas et//visitábo eas.//[12]//Sicut vísitat pastor gregem suum in die, quando fúerit in médio//óvium suárum dissipatárum, sic visitábo oves meas et liberábo eas de ómnibus//locis, in quibus dispérsæ fúerant in die nubis et calíginis.//[13]//Et edúcam eas de//pópulis et congregábo eas de terris et indúcam eas in terram suam et pascam eas//in móntibus Israel, in rivis et in cunctis sédibus terræ.//[14]//In páscuis ubérrimis//pascam eas, et in móntibus excélsis Israel erunt páscua eárum; ibi requiéscent in//herbis viréntibus et in páscuis pínguibus pascéntur super montes Israel.//[15]//Ego//pascam oves meas et ego eas accubáre fáciam, dicit Dóminus Deus.//[16]//Quod//períerat, requíram et, quod eiéctum erat, redúcam et, quod confráctum fúerat,//alligábo et, quod infírmum erat, consolidábo et, quod pingue et forte, custódiam//et pascam illas in iudício.///[23]//Et suscitábo super eas pastórem unum, qui pascat eas, servum meum David;//ipse pascet eas et ipse erit eis in pastórem.//[24]//Ego autem Dóminus ero eis in//Deum, et servus meus David princeps in médio eórum. Ego Dóminus locútus//sum.//[25]//Et fáciam cum eis pactum pacis et cessáre fáciam béstias péssimas de//terra, et habitábunt in desérto secúri et dórmient in sáltibus;//[26]//et ponam eos et,//quæ sunt in circúitu collis mei, benedictiónem et dedúcam imbrem in témpore//suo: plúviæ benedictiónis erunt.//[27]//Et dabit lignum agri fructum suum, et terra//dabit germen suum, et erunt in terra sua absque timóre et scient quia ego//Dóminus, cum contrívero vectes iugi eórum et erúero eos de manu imperántium//sibi.//[28]//Et non erunt ultra in rapínam géntibus, neque béstiæ terræ devorábunt eos,//sed habitábunt confidénter absque ullo terróre.//[29]//Et suscitábo eis germen//nominátum, et non erunt ultra imminúti fame in terra, neque portábunt ultra//oppróbrium géntium;//[30]//et scient quia ego Dóminus Deus eórum cum eis, et ipsi//pópulus meus domus Israel, ait Dóminus Deus.//[31]//Vos autem grex meus, grex//páscuæ meæ vos, et ego Dóminus Deus vester», dicit Dóminus Deus.
RESPONSORIUM
(Ez 34, 12 b. 13 b. 14 a; Io 10, 10 b)
℟.//Liberábo oves meas de ómnibus locis, in quibus dispérsæ fúerant in die//nubis et calíginis, et indúcam eas in terram suam.
*//In páscuis ubérrimis pascam//eas.
℣.//Ego veni, ut vitam hábeant et abundántius hábeant.
*//In páscuis ubérrimis//pascam eas.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 14-15: CCL 41, 541-542)
Insta opportune, importune
*Et quod errábat, non revocástis; et quod périit, non inquisístis//. Hinc inter//manus latrónum et dentes lupórum furéntium utcúmque versámur et pro his//perículis nostris ut orétis orámus. Et contumáces sunt oves. Quia quærúntur//errántes, aliénas se a nobis dicunt erróre suo et perditióne sua: «Quid nos vultis?//Quid nos quǽritis?». Quasi non ipsa causa sit quare eos velímus et quare//quærámus, quia errant et péreunt. «Si in erróre, inquit, sum, si in intéritu, quid//me vis? Quid me quæris?». Quia in erróre es, revocáre volo; quia perísti,//inveníre volo, «Sic volo erráre, sic volo períre».///Sic vis erráre, sic vis períre? Quanto mélius ego nolo. Prorsus áudeo dícere,//importúnus sum. Audio dicéntem Apóstolum://*Prǽdica verbum, insta opportúne,//*importúne//. Quibus opportúne? Quibus importúne? Opportúne útique voléntibus,//importúne noléntibus. Prorsus importúnus sum, áudeo dícere: «Tu vis erráre, tu//vis períre, ego nolo». Non vult postrémo ille qui me terret. Si volúero, vide quid//dicat, vide quid íncrepet://*Quod errábat, non revocástis; et quod périit, non//*inquisístis//. Te magis timébo quam ipsum?//*Opórtet nos omnes exhibéri ante//*tribúnal Christi//.///Revocábo errántem, requíram pérditam. Velis nolis, id agam. Et si me//inquiréntem lánient vepres silvárum, per ómnia angústa me coartábo; omnes//sæpes excútiam; quantum mihi vírium terrens Dóminus donat, ómnia peragrábo.//Revocábo errántem, requíram pereúntem. Si me pati non vis, noli erráre, noli//períre. Parum est quod dóleo te errántem atque pereúntem. Tímeo ne, néglegens//te, étiam quod forte est, occídam. Vide enim quid séquitur://*Et quod forte fuit,//*confecístis//. Si negléxero errántem atque pereúntem, et eum qui fortis est//delectábit erráre et períre.
RESPONSORIUM
(Eccli 4, 28-29; 2 Tim 4, 2)
℟.//Ne retíneas verbum in témpore suo, non abscóndas sapiéntiam tuam in//decórem.
*//In verbo enim agnóscitur sapiéntia et sensus in responsióne linguæ.
℣.//Prǽdica verbum: insta opportúne, importúne, árgue, íncrepa, óbsecra in//omni patiéntia et doctrína.
*//In verbo enim agnóscitur sapiéntia et sensus in//responsióne linguæ.
Oratio
Deus, qui sacræ legis ómnia constitúta in tua et próximi dilectióne posuísti,//da nobis, ut, tua præcépta servántes, ad vitam mereámur perveníre perpétuam.//Per Dóminum.
FERIA III HEBDOMADÆ XXV
Ad Officium lectionis
LECTIO PRIOR
De libro Ezechiélis prophétæ
36, 16-36
Futura restitutio populi Dei in corpore, corde, spiritu
[16]//Factum est verbum Dómini ad me dicens://[17]//«Fili hóminis, domus Israel//habitavérunt in humo sua et polluérunt eam in viis suis et in opéribus suis; iuxta//immundítiam menstruátæ facta est via eórum coram me.//[18]//Et effúdi//indignatiónem meam super eos pro sánguine, quem fudérunt super terram, et in//idólis suis polluérunt eam.//[19]//Et dispérsi eos in gentes, et ventiláti sunt in terras;//iuxta vias eórum et iuxta ópera eórum iudicávi eos.//[20]//Et ingréssi sunt ad gentes,//ad quas introiérunt, et polluérunt nomen sanctum meum, cum dicerétur de eis://“Pópulus Dómini iste est, et de terra eius egréssi sunt”.//[21]//Et pepérci nómini meo//sancto, quod pollúerat domus Israel in géntibus, ad quas ingréssi sunt.///[22]//Idcírco dices dómui Israel: Hæc dicit Dóminus Deus: Non propter vos ego//fáciam, domus Israel, sed propter nomen sanctum meum, quod polluístis in//géntibus, ad quas intrástis;//[23]//et sanctificábo nomen meum magnum, quod//pollútum est inter gentes, quod polluístis in médio eárum, ut sciant gentes quia//ego Dóminus, ait Dóminus Deus, cum sanctificátus fúero in vobis coram eis.//[24]//Tollam quippe vos de géntibus et congregábo vos de univérsis terris et addúcam//vos in terram vestram;//[25]//et effúndam super vos aquam mundam, et mundabímini//ab ómnibus inquinaméntis vestris, et ab univérsis idólis vestris mundábo vos.//[26]//Et dabo vobis cor novum et spíritum novum ponam in médio vestri et áuferam//cor lapídeum de carne vestra et dabo vobis cor cárneum;//[27]//et spíritum meum//ponam in médio vestri et fáciam, ut in præcéptis meis ambulétis et iudícia mea//custodiátis et operémini.//[28]//Et habitábitis in terra, quam dedi pátribus vestris, et//éritis mihi in pópulum, et ego ero vobis in Deum.//[29]//Et salvábo vos ex univérsis//inquinaméntis vestris et vocábo fruméntum et multiplicábo illud et non impónam//vobis famem.//[30]//Et multiplicábo fructum ligni et genímina agri, ut non portétis//ultra oppróbrium famis in géntibus.//[31]//Et recordabímini viárum vestrárum//pessimárum operúmque non bonórum, et displicébunt vobis iniquitátes vestræ et//scélera vestra.//[32]//Non propter vos ego fáciam, ait Dóminus Deus, notum sit vobis;//confundímini et erubéscite super viis vestris, domus Israel.///[33]//Hæc dicit Dóminus Deus: In die, qua mundávero vos ex ómnibus//iniquitátibus vestris et inhabitári fécero urbes et instaurávero ruinósa,//[34]//et terra//desérta fúerit excúlta, quæ quondam erat desoláta in óculis omnis viatóris,//[35]//dicent: “Terra illa incúlta facta est ut hortus Eden, et civitátes desértæ et//destitútæ atque destrúctæ munítæ inhabitántur”.//[36]//Et scient gentes, quæcúmque//derelíctæ fúerint in circúitu vestro, quia ego Dóminus ædificávi dissipáta//plantavíque incúlta; ego Dóminus locútus sum et fácio».
RESPONSORIUM
(Ez 11, 19 b-20. 19 a)
℟.//Auferam cor lapídeum de carne eórum et dabo eis cor cárneum:
*//Ut in//præcéptis meis ámbulent et sint mihi in pópulum et ego sim eis in Deum.
℣.//Dabo eis cor áliud et spíritum novum tríbuam in viscéribus eórum.
*//Ut in//præcéptis meis ámbulent et sint mihi in pópulum et ego sim eis in Deum.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 18-19: CCL 41, 544-546)
Ecclesia, tamquam vitis, crescendo ubique diffusa
*In omnem montem et in omnem collem et in omnem fáciem terræ dispérsæ//*sunt//. Quid est://*In omnem fáciem terræ dispérsæ sunt?//Omnia terréna sectántes,//ea quæ in fáciem terræ lucent, ipsa amant, ipsa díligunt. Nolunt mori, ut//abscondátur vita eórum in Christo.//*Super omnem fáciem terræ//, dilectióne//terrenórum, et quia errántes oves sunt per totam fáciem terræ. Divérsis locis//sunt: una mater supérbia omnes péperit, sicut una mater nostra cathólica omnes//christiános fidéles toto orbe diffúsos.///Non ergo mirum, si supérbia parit discissiónem, cáritas unitátem. Tamen ipsa//cathólica mater, ipse pastor in ea ubíque quærit errántes, confórtat infírmos, curat//lánguidos, álligat confráctos, álios ab istis, álios ab illis non se ínvicem//sciéntibus. Sed tamen illa omnes novit, quia cum ómnibus fusa est.///Illa sic est tamquam vitis, crescéndo ubíque diffúsa; illi sic sunt tamquam//sarménta inutília, agrícolæ falce præcísa mérito sterilitátis suæ, ut vitis putarétur,//non ut amputarétur. Sarménta ergo illa ubi præcísa sunt, ibi remansérunt. Vitis//autem crescens, per ómnia, et sarménta sua novit quæ in illa mansérunt, et iuxta//se quæ de illa præcísa sunt.///Inde tamen révocat errántes, quia et de ramis fractis dicit Apóstolus://*Potens//*est enim Deus íterum insérere illos//. Sive dicas oves errántes a grege, sive dicas//ligna præcísa de vite, nec ad revocándas oves, nec rursus ad inserénda ligna//minus idóneus est Deus, quia ille summus pastor, ille verus agrícola.//*Et in//*omnem fáciem terræ dispérsæ sunt; et non fuit qui requíreret, non fuit qui//*revocáret//, sed in illis pastóribus malis;//*non fuit,//sed homo,//*qui requíreret//.///*Proptérea, pastóres, audíte sermónem Dómini: Vivo ego, dicit Dóminus//*Deus//. Vidéte unde cœpit. Tamquam iuráto est Dei, testificátio vitæ suæ://*Vivo//*ego, dicit Dóminus//. Mórtui sunt pastóres, sed secúræ sunt oves; vivit Dóminus.//*Vivo ego, dicit Dóminus Deus//. Qui autem pastóres mórtui sunt? Sua quæréntes,//non quæ Iesu Christi. Erunt ergo et inveniéntur pastóres non quæ sua sunt//quæréntes, sed quæ Iesu Christi? Erunt plane et inveniéntur plane, nec desunt//nec déerunt.
RESPONSORIUM
(2 Cor 3, 4. 6. 5)
℟.//Fidúciam habémus per Christum ad Deum,
*//Qui et idóneos nos fecit//minístros Novi Testaménti, non lítteræ sed Spíritus.
℣.//Non quod sufficiéntes simus cogitáre áliquid a nobis, quasi ex nobis, sed//sufficiéntia nostra ex Deo est.
*//Qui et idóneos nos fecit minístros Novi//Testaménti, non lítteræ sed Spíritus.
Oratio
Deus, qui sacræ legis ómnia constitúta in tua et próximi dilectióne posuísti,//da nobis, ut, tua præcépta servántes, ad vitam mereámur perveníre perpétuam.//Per Dóminum.
FERIA IV HEBDOMADÆ XXV
Ad Officium lectionis
LECTIO PRIOR
De libro Ezechiélis prophétæ
37, 1-14
Visio resurrectionis populi Dei
In diébus illis://[1]//Facta est super me manus Dómini et edúxit me in spíritu//Dómini et pósuit me in médio campi, qui erat plenus óssibus,//[2]//et circumdúxit me//per ea in gyro: erant autem multa valde super fáciem campi siccáque//veheménter.//[3]//Et dixit ad me: «Fili hóminis, putásne vivent ossa ista?».//[4]//Et dixit//ad me: «Vaticináre super ossa ista et dices eis: Ossa árida, audíte verbum//Dómini.//[5]//Hæc dicit Dóminus Deus óssibus his: Ecce ego intromíttam in vos//spíritum, et vivétis,//[6]//et dabo super vos nervos et succréscere fáciam super vos//carnes et superexténdam in vobis cutem et dabo vobis spíritum, et vivétis et//sciétis quia ego Dóminus».//[7]//Et prophetávi, sicut præcéperat mihi. Factus est//autem sónitus, prophetánte me, et ecce commótio; et accessérunt ossa ad ossa,//unumquódque ad iunctúram suam.//[8]//Et vidi: et ecce super ea nervi et carnes//ascendérunt, et exténta est in eis cutis désuper, sed spíritum non habébant.//[9]//Et//dixit ad me: «Vaticináre ad spíritum; vaticináre, fili hóminis, et dices ad//spíritum: Hæc dicit Dóminus Deus: A quáttuor ventis veni, spíritus, et insúffla//super interféctos istos, ut revivíscant».//[10]//Et prophetávi, sicut præcéperat mihi, et//ingréssus est in ea spíritus; et vixérunt steterúntque super pedes suos, exércitus//grandis nimis valde.///[11]//Et dixit ad me: «Fili hóminis, ossa hæc univérsa domus Israel est. Ipsi//dicunt: “Aruérunt ossa nostra, et périit spes nostra, et abscíssi sumus”.//[12]//Proptérea vaticináre et dices ad eos: Hæc dicit Dóminus Deus: Ecce ego//apériam túmulos vestros et edúcam vos de sepúlcris vestris, pópulus meus, et//indúcam vos in terram Israel;//[13]//et sciétis quia ego Dóminus, cum aperúero//sepúlcra vestra et edúxero vos de túmulis vestris, pópulus meus.//[14]//Et dabo//spíritum meum in vobis, et vivétis, et collocábo vos super humum vestram, et//sciétis quia ego Dóminus. Locútus sum et fácio», ait Dóminus Deus.
RESPONSORIUM
(Ez 37, 12 b. 13 a; Io 11, 25)
℟.//Ecce ego apériam túmulos vestros et edúcam vos de sepúlcris vestris,//pópulus meus.
*//Et sciétis quia ego Dóminus.
℣.//Ego sum resurréctio et vita. Qui credit in me, etsi mórtuus fúerit, vivet.
*//Et sciétis quia ego Dóminus.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 20-21: CCL 41, 546-548)
Quæ dicunt facite, quæ autem faciunt, facere nolite
*Propter istud, pastóres, audíte verbum Dómini//. Sed quid pastóres audíte?//*Hæc dicit Dóminus Deus: Ecce ego super pastóres, et inquíram oves meas de//*mánibus eórum//.///Audíte et díscite, oves Dei: a malis pastóribus inquírit Deus oves suas et de//mánibus eórum inquírit mortem illárum. Dicit enim álio in loco per eúndem//Prophétam://*Fili hóminis, speculatórem te dedi dómui Israel. Audies ex ore meo//*sermónem, et præmonstrábis eis ex me. In eo cum díxero peccatóri: Morte//*moriéris et non fúeris locútus ut cáveat ímpius a via sua, ille facinorósus in//*facínore suo moriétur, sánguinem autem eius de manu tua exquíram. Tu autem si//*prænuntiáveris facinoróso viam eius, ut avertátur ab ea, et non erit avérsus a via//*sua, iste ex facínore suo moriétur et tu ánimam tuam liberábis//.///Quid est, fratres? Vidétis quam sit tacére periculósum? Móritur ille et recte//móritur; in impietáte sua et peccáto suo móritur; neglegéntia enim eius occídit//eum. Nam pastórem inveníret vivéntem qui ait://*Vivo ego, dicit Dóminus//; sed//cum fúerit néglegens, non admonénte illo qui ad hoc est præpósitus et speculátor//ut admóneat, et ille iuste moriétur, et iste iuste damnábitur. Si autem díxeris,//inquit, ímpio://*Morte moriéris//, cui ego fúero gládium comminátus, et ille//negléxerit vitáre imminéntem gládium et vénerit gládius et interfécerit eum, ille//in peccáto suo moriétur, tu autem ánimam tuam liberásti. Propter hoc, ad nos//quidem pértinet non tacére; ad vos autem, étiam si taceámus, de Scriptúris//sanctis verba Pastóris audíre.///Videámus ergo, quia sic proposúeram, utrum áuferat oves a pastóribus malis//et det eas pastóribus bonis. Vídeo eum auferéntem oves a pastóribus malis. Hoc//enim dicit://*Ecce ego super pastóres et inquíram oves meas de mánibus eórum et//*avértam ab eis, ut non pascant oves meas; et non pascent adhuc pastóres//. Cum//enim dico: Pascant oves meas, illi se pascunt, non oves meas://*Avértam, ut non//*pascant oves meas//.///Quómodo avértit, ut non pascant oves ipsíus?//*Quæ dicunt fácite; quæ autem//*fáciunt, fácere nolíte//. Tamquam díceret: «Mea dicunt, sua fáciunt». Cum non//fácitis quæ fáciunt mali pastóres, non vos ipsi pascunt; cum autem fácitis quæ//dicunt, ego vos pasco.
RESPONSORIUM
(Lc 12, 42. 43; 1 Cor 4, 2)
℟.//Quis est fidélis dispensátor et prudens, quem constítuet dóminus super//famíliam suam?
*//Beátus ille servus, quem, cum vénerit dóminus eius, invénerit//ita faciéntem.
℣.//Hic iam quǽritur inter dispensatóres, ut fidélis quis inveniátur.
*//Beátus//ille servus, quem, cum vénerit dóminus eius, invénerit ita faciéntem.
Oratio
Deus, qui sacræ legis ómnia constitúta in tua et próximi dilectióne posuísti,//da nobis, ut, tua præcépta servántes, ad vitam mereámur perveníre perpétuam.//Per Dóminum.
FERIA V HEBDOMADÆ XXV
Ad Officium lectionis
LECTIO PRIOR
De libro Ezechiélis prophétæ
37, 15-28
Unio inter Israel et Iuda adumbratur
[15]//Factus est sermo Dómini ad me dicens://[16]//«Et tu, fili hóminis, sume tibi//lignum unum et scribe super illud: Iudæ et fíliis Israel sóciis eius. Et tolle lignum//álterum et scribe super illud: Ioseph, lignum Ephraim, et cunctæ dómui Israel//sóciis eius.//[17]//Et adiúnge illa unum ad álterum tibi in lignum unum; et erunt in//uniónem in manu tua.//[18]//Cum autem díxerint ad te fílii pópuli tui loquéntes://“Nonne índicas nobis, quid in his tibi velis?”,//[19]//loquéris ad eos: Hæc dicit//Dóminus Deus: Ecce ego assúmam lignum Ioseph, quod est in manu Ephraim, et//tribus Israel, quæ iunctæ sunt ei, et dabo eas páriter cum ligno Iudæ et fáciam//eas in lignum unum, et erunt unum in manu mea.//[20]//Erunt autem ligna, super quæ//scrípseris in manu tua in óculis eórum,//[21]//et dices ad eos: Hæc dicit Dóminus//Deus: Ecce ego assúmam fílios Israel de médio natiónum, ad quas abiérunt, et//congregábo eos úndique et addúcam eos ad humum suam//[22]//et fáciam eos in//gentem unam in terra, in móntibus Israel; et rex unus erit ómnibus ímperans, et//non erunt ultra duæ gentes, nec dividéntur ámplius in duo regna.//[23]//Neque//polluéntur ultra in idólis suis et abominatiónibus suis et in cunctis iniquitátibus//suis, et salvos eos fáciam de univérsis aversiónibus suis, quibus peccavérunt, et//mundábo eos, et erunt mihi pópulus, et ego ero eis Deus.//[24]//Et servus meus David//rex super eos, et pastor unus erit ómnium eórum; in iudíciis meis ambulábunt et//mandáta mea custódient et fácient ea.//[25]//Et habitábunt super terram, quam dedi//servo meo Iacob, in qua habitavérunt patres vestri; et habitábunt super eam, ipsi//et fílii eórum et fílii filiórum eórum usque in sempitérnum, et David servus meus//princeps eórum in perpétuum.//[26]//Et percútiam illis fœdus pacis, pactum//sempitérnum erit eis, et fundábo eos et multiplicábo; et dabo sanctuárium meum//in médio eórum in perpétuum,//[27]//et erit habitáculum meum in eis, et ero eis Deus,//et ipsi erunt mihi pópulus;//[28]//et scient gentes quia ego Dóminus sanctificátor//Israel, cum fúerit sanctuárium meum in médio eórum in perpétuum».
RESPONSORIUM
(Ez 37, 21. 22 a; Io 10, 16 b. 11 b)
℟.//Ecce ego assúmam fílios Israel et congregábo eos úndique et fáciam eos in//gentem unam
*//Et fient unus grex, unus pastor.
℣.//Bonus pastor ánimam suam ponit pro óvibus.
*//Et fient unus grex, unus//pastor.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 24-25. 27: CCL 41, 551-553)
In pascuis bonis pascam oves meas
*Et edúcam eas de géntibus et cólligam eas de regiónibus et indúcam eas in//*terram eárum et pascam eas super montes Israel//. Constítuit montes Israel,//auctóres Scripturárum divinárum. Ibi páscite ut secúre pascátis. Quidquid inde//audiéritis, hoc vobis bene sápiat; quidquid extra est, respúite. Ne errétis in//nébula, audíte vocem pastóris. Collígite vos ad montes Scriptúræ sanctæ. Ibi sunt//delíciæ cordis vestri, ibi nihil venenósum, nihil aliénum; ubérrima páscua sunt.//Vos tantum sanæ veníte, sanæ pascímini in móntibus Israel.///*Et in rivis et in omni habitatióne terræ//. A móntibus enim, quos osténdimus,//manavérunt rivi prædicatiónis evangélicæ, cum//*in omnem terram exívit sonus//*eórum//, et facta est omnis habitátio terræ pascéndis óvibus læta atque fecúnda.///*In páscuis bonis pascam eas, et in móntibus altis Israel. Et erunt stábula//*eárum illic//, hoc est, ubi requiéscant, ubi dicant: «Bene est», ubi dicant: «Verum//est, maniféstum est, non fállimur». Glória Dei requiéscent, tamquam in stábulis//illis.//*Et dórmient//, hoc est, requiéscent,//*et requiéscent in delíciis bonis//.///*Et in páscuis pínguibus pascéntur super montes Israel//. Iam dixi montes//Israel, montes bonos, quo levámus óculos, ut inde nobis auxílium véniat. Sed//auxílium nostrum a Dómino, qui fecit cælum et terram. Ideo ne vel in móntibus//bonis esset spes nostra, cum dixísset://*Pascam//oves meas//*super montes Israel//,//rursus ne tu remanéres in móntibus, subiécit statim://*Ego pascam oves meas//.//Leva tu óculos tuos in montes, unde véniet auxílium tibi, sed atténde dicéntem://*Ego pascam//. Auxílium enim tuum//*a Dómino, qui fecit cælum et terram//.///Claudit sic://*Et pascam eas cum iudício//. Vide quia sic solus pascit, cum//iudício pascens. Quis enim homo iúdicat de hómine? Temeráriis iudíciis plena//sunt ómnia. De quo desperavérimus súbito convértitur et fit óptimus. De quo//multum præsumpsérimus súbito déficit et fit péssimus. Nec timor noster certus//est, nec amor noster certus est.///Quid sit hódie quisque homo, vix novit ipse homo. Tamen utcúmque ipse//quid hódie. Quid autem cras nec ipse. Pascit ergo ille cum iudício, dispértiens//própria própriis: hæc istis, illa illis, débita eis quibus debétur, hoc aut illud. Novit//enim quid agat. Cum iudício pascit, quos iudicátus redémit. Pascit ergo ipse cum//iudício.
RESPONSORIUM
(Io 10, 14; Ez 34, 11. 13 a)
℟.//Ego sum pastor bonus:
*//Et cognósco oves meas et cognóscunt me meæ.
℣.//Ecce ego ipse requíram oves meas et visitábo eas et edúcam eas de pópulis//et pascam eas.
*//Et cognósco oves meas et cognóscunt me meæ.
Oratio
Deus, qui sacræ legis ómnia constitúta in tua et próximi dilectióne posuísti,//da nobis, ut, tua præcépta servántes, ad vitam mereámur perveníre perpétuam.//Per Dóminum.
FERIA VI HEBDOMADÆ XXV
Ad Officium lectionis
LECTIO PRIOR
De libro Ezechiélis prophétæ
40, 1-4; 43, 1-12; 44, 6-9
Visio restaurationis templi et Israel
[40,1]//In vicésimo et quinto anno transmigratiónis nostræ, in exórdio anni,//décima mensis, quarto décimo anno, postquam percússa est cívitas, in ipsa hac//die facta est super me manus Dómini et addúxit me illuc.//[2]//In visiónibus Dei//addúxit me in terram Israel et pósuit me super montem excélsum nimis, super//quem erat quasi ædifícium civitátis ad austrum.//[3]//Et introdúxit me illuc; et ecce//vir, cuius erat spécies quasi spécies æris, et funículus líneus in manu eius, et//cálamus mensúræ in manu eius, stabat autem in porta.//[4]//Et locútus est ad me idem//vir: «Fili hóminis, vide óculis tuis et áuribus tuis audi et pone cor tuum in ómnia,//quæ ego osténdam tibi, quia ut ostendántur tibi, addúctus es huc; annúntia//ómnia, quæ tu vides, dómui Israel».///[43,1]//Et duxit me ad portam, quæ respiciébat ad viam orientálem,//[2]//et ecce glória//Dei Israel ingrediebátur per viam orientálem, et vox erat ei quasi vox aquárum//multárum, et terra splendébat a maiestáte eius.//[3]//Et vidi visiónem secúndum//spéciem, quam víderam, quando venit, ut dispérderet civitátem, et spécies//secúndum aspéctum, quem víderam iuxta flúvium Chobar, et cécidi super fáciem//meam.///[4]//Et maiéstas Dómini ingréssa est templum per viam portæ, quæ respiciébat//ad oriéntem.//[5]//Et levávit me spíritus et introdúxit me in átrium intérius; et ecce//repléta erat glória Dómini domus.//[6]//Et audívi loquéntem ad me de domo, cum vir//staret iuxta me,//[7]//et dixit ad me: «Fili hóminis, locus sólii mei et locus//vestigiórum pedum meórum, ubi habitábo in médio filiórum Israel in ætérnum;//et non pólluent ultra domus Israel nomen sanctum meum, ipsi et reges eórum, in//fornicatiónibus suis et in cadavéribus regum suórum in morte eórum,//[8]//qui//fabricáti sunt limen suum iuxta limen meum et postes suos iuxta postes meos, et//páries erat inter me et eos, et polluérunt nomen sanctum meum in//abominatiónibus, quas fecérunt; propter quod consúmpsi eos in ira mea.//[9]//Nunc//ego repéllant procul fornicatiónem suam et cadávera regum suórum a me, et//habitábo in médio eórum semper.///[10]//Tu autem, fili hóminis, osténde dómui Israel templum, et confundántur ab//iniquitátibus suis et metiántur fábricam.//[11]//Et si erubúerint ex ómnibus, quæ//fecérunt, descríbe domum et supelléctilem eius, éxitus et intróitus, et omnem//figúram eius et univérsa præcépta eius et omnes leges eius osténde eis et scribes//óculis eórum, ut custódiant omnem figúram eius et ómnia præcépta illíus et//fáciant ea.//[12]//Ista est lex domus in summitáte montis: omnes fines eius in circúitu//sanctum sanctórum est; hæc est ergo lex domus.///[44,6]//Et dices ad exasperántem me domum Israel: Hæc dicit Dóminus Deus://Suffíciant vobis omnes abominatiónes vestræ, domus Israel,//[7]//eo quod induxístis//alienígenas incircumcísos corde et incircumcísos carne, ut essent in sanctuário//meo et pollúerent domum meam, cum offértis panem meum, ádipem et//sánguinem; et dissolvístis pactum meum in ómnibus abominatiónibus vestris//[8]//et//non explevístis ministérium sanctórum meórum et posuístis illos ministrántes//mihi in sanctuário meo. Proptérea//[9]//hæc dicit Dóminus Deus: Omnis alienígena//incircumcísus corde et incircumcísus carne non ingrediétur sanctuárium meum,//omnis alienígena, qui est in médio filiórum Israel».
RESPONSORIUM
(Ez 43, 4. 5; cf. Lc 2, 22)
℟.//Maiéstas Dómini ingréssa est templum, per viam portæ, quæ respiciébat//ad oriéntem,
*//Et ecce repléta erat glória Dómini domus.
℣.//Induxérunt púerum Iesum in templum paréntes eius.
*//Et ecce repléta erat//glória Dómini domus.
LECTIO ALTERA
Ex Sermóne sancti Augustíni epíscopi De pastóribus
(Sermo 46, 29-30: CCL 41, 555-557)
Omnes boni pastores in uno pastore sunt
Pascit ergo te Christus cum iudício, discérnit oves suas ab óvibus non suis.//*Quæ sunt oves meæ,//inquit//*, áudiunt vocem meam et sequúntur me//.///Hic invénio omnes pastóres bonos in uno pastóre. Non enim boni pastóres//desunt, sed in uno sunt. Multi sunt, qui divísi sunt. Hic unus prædicátur, quia//únitas commendátur. Neque enim vere modo ídeo tacéntur pastóres, et dícitur//pastor, quia non invénit Dóminus cui comméndet oves suas. Tunc autem ídeo//commendávit, quia Petrum invénit. Immo vero et in ipso Petro unitátem//commendávit. Multi erant Apóstoli et uni dícitur://*Pasce oves meas//. Absit ut//desint modo boni pastóres, absit a nobis ut desint, absit a misericórdia ipsíus, ut//non eos gignat atque constítuat.///Utique si sunt bonæ oves, sunt et boni pastóres, nam de bonis óvibus fiunt//boni pastóres. Sed omnes boni pastóres in uno sunt, unum sunt. Illi pascant,//Christus pascit. Non enim vocem suam dicunt amíci sponsi, sed gáudio gaudent//propter vocem sponsi. Ideo ergo ipse pascit, cum ipsi pascunt; et dicit: «Ego//pasco», quia in illis vox ipsíus, in illis cáritas ipsíus. Nam et ipsum Petrum, cui//commendábat oves suas quasi alter álteri, unum secum fácere volébat et sic ei//oves commendáre, ut esset ille caput, ille figúram córporis portáret, id est//Ecclésiæ, et tamquam sponsus et sponsa essent duo in carne una.///Proínde ut oves commendáret, quid ei prius dicit, ne illi tamquam álteri//commendáret?//*Petre, amas me? Et respóndit: Amo. Et íterum: Amas me? Et//*respóndit: Amo. Et tértio: Amas me? Et respóndit: Amo//. Confírmat caritátem, ut//consólidet unitátem. Ipse ergo pascit unus in his, et hi in uno.///Et tacétur de pastóribus, sed non tacétur. Gloriántur pastóres, sed//*qui//*gloriátur, in Dómino gloriétur//. Hoc est Christum páscere, hoc est Christo//páscere, hoc est in Christo páscere, præter Christum sibi non páscere. Neque//enim vere inópia pastórum, tamquam ista futúra mala témpora Prophéta//prædicáret, dixit://*Ego pascam oves meas//, non hábeo cui comméndem. Etiam//cum ipse Petrus erat et cum adhuc ipsi Apóstoli erant in hac carne et in hac vita,//tunc ait ille unus, in quo uno omnes unum://*Hábeo álias oves, quæ non sunt de//*hoc ovíli; opórtet me et eas addúcere, ut sit unus grex et unus pastor//.///Sint ergo omnes in pastóre uno, et dicant vocem pastóris unam, quam áudiant//oves, et sequántur pastórem suum, et non illum aut illum, sed unum. Et omnes in//illo unam vocem dicant, divérsas voces non hábeant.//*Obsecro vos, fratres, ut//*idípsum dicátis omnes, et non sint in vobis schísmata//. Hanc vocem eliquátam ab//omni schísmate, purgátam ab omni hǽrese, áudiant oves et sequántur pastórem//suum dicéntem://*Quæ sunt oves meæ, vocem meam áudiunt et sequúntur me//.
RESPONSORIUM

℟.//Gregem tuum, Dómine, ne déseras;
*//Pastor bone, qui dormíre nescis, sed//semper vígilas.
℣.//Vígilet super nos misericórdia tua, Dómine, ut non ille hostis cállidus//tentátor advéniat.
*//Pastor bone, qui dormíre nescis, sed semper vígilas.
Oratio
Deus, qui sacræ legis ómnia constitúta in tua et próximi dilectióne posuísti,//da nobis, ut, tua præcépta servántes, ad vitam mereámur perveníre perpétuam.//Per Dóminum.
SABBATO HEBDOMADÆ XXV
Ad Officium lectionis
LECTIO PRIOR
De libro Ezechiélis prophétæ
47, 1-12
Visio fontis egredientis de templo
In diébus illis://[1]//Convértit me ad portam domus, et ecce aquæ egrediebántur//subter limen domus ad oriéntem; fácies enim domus respiciébat ad oriéntem,//aquæ autem descendébant a látere templi dextro a merídie altáris.//[2]//Et edúxit me//per viam portæ aquilónis et convértit me ad viam foras ad portam exteriórem,//quæ respiciébat ad oriéntem; et ecce aquæ exeúntes a látere dextro.//[3]//Cum//egrederétur vir ad oriéntem, qui habébat funículum in manu sua, mensus est//mille cúbitos et tradúxit me per aquam usque ad talos.//[4]//Rursúmque mensus est//mille et tradúxit me per aquam usque ad génua.//[5]//Et mensus est mille et tradúxit//me per aquam usque ad renes. Et mensus est mille; torrens, quem non pótui//pertransíre, quóniam intumúerant aquæ, aquæ ad natándum; torrens, qui non//póterat transvadári.//[6]//Et dixit ad me: «Certe vidísti, fili hóminis»; et duxit me et//convértit ad ripam torréntis.//[7]//Cumque me convertíssem, ecce in ripa torréntis//ligna multa nimis ex utráque parte;//[8]//et ait ad me: «Aquæ istæ, quæ egrediúntur//ad regiónem orientálem et descéndunt ad Arabam, intrábunt mare, aquas salsas,//et sanabúntur aquæ://[9]//et omnis ánima vivens, quæ movétur, quocúmque vénerit//torrens, vivet, et erunt pisces multi satis, postquam vénerint illuc aquæ istæ, et//sanabúntur et vivent ómnia, ad quæ vénerit torrens.//[10]//Et stabunt super mare//piscatóres; ab Engáddi usque ad Engállim siccátio sagenárum erit; plúrimæ//spécies erunt píscium eius, sicut pisces maris Magni, multitúdinis nímiæ.//[11]//Palústria autem eius et stagna non sanabúntur, quia in salínas dabúntur.//[12]//Et//super torréntem oriétur in ripis eius ex utráque parte omne lignum pomíferum;//non défluet fólium ex eo, et non defíciet fructus eius: per síngulos menses áfferet//primitíva, quia aquæ eius de sanctuário egrediéntur, et erunt fructus eius in//cibum et fólia eius ad medicínam».
RESPONSORIUM
(Cf. Ez 47, 1. 9; cf. Io 4, 14)
℟.//Vidi aquam egrediéntem de templo a látere dextro
*//Et omnes, ad quos//pervéniet aqua ista, salvi fient.
℣.//Aqua quam ego dabo eis, fiet in eis fons aquæ saliéntis in vitam//ætérnam.
*//Et omnes, ad quos pervéniet aqua ista, salvi fient.
LECTIO ALTERA
Ex Tractátibus sancti Hilárii epíscopi in Psalmos
(Ps 64, 14-15: CSEL 22, 245-246)
Fluminis impetus lætificat civitatem Dei
*Flumen Dei replétum est aqua, parásti cibum illórum quóniam ita//*præparátio tua//. Et de flúmine ambigéndi locus nullus est. Ait enim Prophéta://*Flúminis ímpetus lætíficat civitátem Dei//. Et ipse Dóminus in Evangéliis ait://*Qui//*bíberit ex aqua, quam ego dédero, flúmina de ventre eius fluent aquæ vivæ//*saliéntis in vitam ætérnam//. Et íterum://*Qui credíderit in me, sicut scriptum est,//*flúmina de ventre eius éxient. Hoc autem dicébat de Spíritu Sancto, quem//*acceptúri erant credéntes in eum//. Hoc ergo flumen Dei aqua replétur. Spíritus//enim Sancti munéribus inundámur et in nos ex illo vitæ fonte flúvius Dei aqua//replétus infúnditur. Habémus étiam et cibum parátum.///Et quis hic cibus est? Ille scílicet in quo ad Dei consórtium præparámur, per//communiónem sancti córporis in communióne deínceps sancti córporis//collocándi. Id enim præsens psalmus signíficat dicens://*Parásti cibum illórum,//*quóniam ita est præparátio tua//: quia cibo illo, quamvis in præsens salvámur,//tamen in pósterum præparámur.///Est autem nobis per sacraméntum baptísmi renátis máximum gáudium, cum//quædam in nobis Spíritus Sancti inítia sentímus, cum súbeat nos sacramentórum//intellegéntia, prophetíæ sciéntia, sermo sapiéntiæ, spei fírmitas, sanatiónum//charísmata et in dæmónia subiécta dominátus. Hæc enim tamquam stillicídia nos//pénetrant, quæ paulátim cœpta fructu multíplici exúberant.
RESPONSORIUM
(Ps 35 (36), 9-10; 64 (65), 5 b)
℟.//Inebriabúntur ab ubertáte domus tuæ, Dómine, et torrénte voluptátis tuæ//potábis eos;
*//Quóniam apud te est fons vitæ et in lúmine tuo vidébimus lumen.
℣.//Replébimur bonis domus tuæ.
*//Quóniam apud te est fons vitæ et in//lúmine tuo vidébimus lumen.
Oratio
Deus, qui sacræ legis ómnia constitúta in tua et próximi dilectióne posuísti,//da nobis, ut, tua præcépta servántes, ad vitam mereámur perveníre perpétuam.//Per Dóminum.
DOMINICA
Ad Officium lectionis
LECTIO PRIOR
Incipit Epístola beáti Pauli apóstoli ad Philippénses
1, 1-11
Salutatio. Gratiarum actio
[1]//Paulus et Timótheus servi Christi Iesu ómnibus sanctis in Christo Iesu, qui//sunt Philíppis, cum epíscopis et diáconis://[2]//grátia vobis et pax a Deo Patre nostro//et Dómino Iesu Christo.//[3]//Grátias ago Deo meo in omni memória vestri//[4]//semper//in omni oratióne mea pro ómnibus vobis cum gáudio deprecatiónem fáciens//[5]//super communióne vestra in evangélio a prima die usque nunc,//[6]//confídens hoc//ipsum, quia, qui cœpit in vobis opus bonum, perfíciet usque in diem Christi Iesu;//[7]//sicut est mihi iustum hoc sentíre pro ómnibus vobis, eo quod hábeam in corde//vos et in vínculis meis et in defensióne et confirmatióne evangélii sócios grátiæ//meæ omnes vos esse.//[8]//Testis enim mihi Deus, quómodo cúpiam omnes vos in//viscéribus Christi Iesu.//[9]//Et hoc oro, ut cáritas vestra magis ac magis abúndet in//sciéntia et omni sensu,//[10]//ut probétis potióra, ut sitis sincéri et sine offénsa in diem//Christi,//[11]//repléti fructu iustítiæ, qui est per Iesum Christum, in glóriam et laudem//Dei.
RESPONSORIUM
(Phil 1, 9. 10 a. cf. 6)
℟.//Cáritas vestra magis ac magis abúndet in sciéntia et omni sensu,
*//Ut//probétis potióra, ut sitis sincéri et sine offénsa.
℣.//Confído quia qui cœpit in vobis opus bonum, perfíciet usque in diem//Christi Iesu.
*//Ut probétis potióra, ut sitis sincéri et sine offénsa.
LECTIO ALTERA
Incipit Epístola sancti Polycárpi epíscopi et mártyris ad Philippénses
(Inscriptio; nn. 1, 1 – 2, 3: Funk 1, 267-269)
Gratia estis salvati
Polycárpus et qui cum eo presbýteri Ecclésiæ Dei, quæ peregrinátur//Philíppis: misericórdia vobis et pax a Deo omnipoténte et Iesu Christo salvatóre//nostro multiplicétur.///Magnópere congavísus sum vobis in Dómino nostro Iesu Christo, quod veræ//caritátis imágines suscepístis et quod, prout décuit vos, comitáti estis eos, qui//implicáti sunt vínculis, quæ sanctis convéniunt quæque diadémata sunt eórum,//qui vere sunt a Deo et Dómino nostro elécti; et quod firma fídei vestræ radix, ab//antíquis tempóribus annuntiáta, usque adhuc pérmanet ac fructum affert in//Dómino nostro Iesu Christo, qui pro peccátis nostris usque ad mortem deveníre//sustínuit,//*quem resuscitávit Deus, solútis dolóribus inférni; in quem non vidéntes//*créditis lætítia inenarrábili et glorificáta//, in quam multi desíderant introíre,//sciéntes, quod//*grátia estis salváti, non ex opéribus//, sed voluntáte Dei per Iesum//Christum.///*Propter quod succíncti lumbos vestros, servíte Deo in timóre//et veritáte,//relinquéntes ináne vanilóquium et vulgi errórem,//*credéntes in eum, qui Dóminum//*nostrum Iesum Christum a mórtuis suscitávit eíque glóriam dedit//ac sedem ad//dextram suam; cui subiécta sunt ómnia cæléstia et terréstria, cui omnis spíritus//servit, qui venit iudex vivórum et mortuórum, cuius sánguinem Deus requíret ab//iis, qui non credunt in illum.///Is vero, qui ipsum suscitávit e mórtuis, et nos suscitábit, si fecérimus//voluntátem eius et in ipsíus mandátis ambulavérimus ac dilexérimus ea, quæ ipse//diléxit, abstinéntes ab omni iniustítia, fraudatióne, avarítia, obtrectatióne, falso//testimónio;//*non reddéntes malum pro malo nec maledíctum pro maledícto//nec//pugnum pro pugno nec exsecratiónem pro exsecratióne; mémores autem eórum,//quæ dixit Dóminus docens://*Nolíte iudicáre, ne iudicémini; dimíttite, et dimittétur//*vobis; miserémini, ut misericórdiam consequámini; qua mensúra mensi fuéritis,//*remetiétur vobis;//et://*Beáti páuperes et qui persecutiónem patiúntur, quóniam//*ipsórum est regnum Dei//.
RESPONSORIUM
(2 Tim 1, 9; Ps 113 B (115), 1)
℟.//Deus nos salvos fecit et vocávit vocatióne sancta, non secúndum ópera//nostra, sed secúndum propósitum suum et grátiam,
*//Quæ data est nobis in//Christo Iesu ante témpora sæculária.
℣.//Non nobis, Dómine, non nobis, sed nómini tuo da glóriam, super//misericórdia tua et veritáte tua.
*//Quæ data est nobis in Christo Iesu ante//témpora sæculária.
Oratio
Deus, qui omnipoténtiam tuam parcéndo máxime et miserándo maniféstas,//grátiam tuam super nos indesinénter infúnde, ut, ad tua promíssa curréntes,//cæléstium bonórum fácias esse consórtes. Per Dóminum.
FERIA II HEBDOMADÆ XXVI
Ad Officium lectionis
LECTIO PRIOR
De Epístola beáti Pauli apóstoli ad Philippénses
1, 12-26
Paulus in iudicium vocatus
[12]//Scire vos volo, fratres, quia, quæ circa me sunt, magis ad proféctum//venérunt evangélii,//[13]//ita ut víncula mea manifésta fíerent in Christo in omni//prætório et in céteris ómnibus,//[14]//et plures e frátribus in Dómino confidéntes//vínculis meis abundántius audére sine timóre verbum loqui.//[15]//Quidam quidem et//propter invídiam et contentiónem, quidam autem et propter bonam voluntátem//Christum prǽdicant;//[16]//hi quidem ex caritáte sciéntes quóniam in defensiónem//evangélii pósitus sum,//[17]//illi autem ex contentióne Christum annúntiant, non//sincére, existimántes pressúram se suscitáre vínculis meis.//[18]//Quid enim? Dum//omni modo, sive sub obténtu sive in veritáte, Christus annuntiétur, et in hoc//gáudeo; sed et gaudébo,//[19]//scio enim quia hoc mihi provéniet in salútem per//vestram oratiónem et subministratiónem Spíritus Iesu Christi,//[20]//secúndum//exspectatiónem et spem meam quia in nullo confúndar, sed in omni fidúcia sicut//semper et nunc magnificábitur Christus in córpore meo, sive per vitam sive per//mortem.///[21]//Mihi enim vívere Christus est et mori lucrum.//[22]//Quod si vívere in carne, hic//mihi fructus óperis est, et quid éligam ignóro.//[23]//Coártor autem ex his duóbus://desidérium habens dissólvi et cum Christo esse, multo magis mélius;//[24]//permanére autem in carne magis necessárium est propter vos.//[25]//Et hoc//confídens scio quia manébo et permanébo ómnibus vobis ad proféctum vestrum//et gáudium fídei,//[26]//ut gloriátio vestra abúndet in Christo Iesu in me per meum//advéntum íterum ad vos.
RESPONSORIUM
(Phil 1, 19, 20. 21)
℟.//Scio, secúndum exspectatiónem et spem meam, quia in nullo confúndar;//sed in omni fidúcia, sicut semper et nunc,
*//Magnificábitur Christus in córpore//meo, sive per vitam sive per mortem.
℣.//Mihi enim vívere Christus est et mori lucrum.
*//Magnificábitur Christus in//córpore meo, sive per vitam sive per mortem.
LECTIO ALTERA
Ex Epístola sancti Polycárpi epíscopi et mártyris ad Philippénses
(Nn. 3, 1 – 5, 2: Funk 1, 269-273)
Armemur armis iustitiæ
Hæc, fratres, non quod mihi árrogem, scribo vobis de iustítia, sed quia vos//provocástis me. Neque enim ego neque álius mei símilis beáti et gloriósi Pauli//sapiéntiam ássequi potest, qui cum esset apud vos, coram homínibus tunc//vivéntibus perfécte ac fírmiter verbum veritátis dócuit, qui et absens vobis//scripsit epístolas, in quas si intueámini, ædificári potéritis in fide, quæ vobis est//data;//*quæ est mater ómnium nostrum//, subsequénte spe, præcedénte caritáte in//Deum et in Christum et in próximum. Si quis enim intra hæc fúerit, mandátum//iustítiæ implévit; nam qui caritátem habet, longe est ab omni peccáto.///*Princípium autem ómnium malórum est habéndi cupíditas//. Sciéntes ergo//quod//*nihil intúlimus in hunc mundum, sed nec auférre quid valémus//, armémur//armis iustítiæ et doceámus primum nos ipsos ambuláre in mandáto Dómini;//deínde et vestras uxóres ambuláre in fide ipsis trádita et in caritáte et castitáte,//amántes viros suos in omni veritáte ac diligéntes cunctos æquáliter in omni//continéntia, et erudíre fílios in disciplína timóris Dei; víduas vero doceámus esse//prudéntes circa fidem Dómini, interpellántes sine intermissióne pro ómnibus,//longe recedéntes ab omni calúmnia, detrectatióne, falso testimónio, avarítia et//omni malo; cognoscéntes quod altáre Dei sint et quod ille ómnia clare perspíciat,//nihílque eum láteat nec ratiociniórum nec cogitatiónum nec quidquam//occultórum cordis.///Sciéntes ergo quod//*Deus non irridétur//, debémus digne mandáto ac voluntáte//eius ambuláre. Simíliter diáconi in conspéctu iustítiæ eius inculpáti esse debent//sicut minístri Dei et Christi, non hóminum; ne calumniatóres sint, ne bilíngues//nec avári, sed continéntes in ómnibus, misericórdes, séduli, incedéntes iuxta//veritátem Dómini, qui ómnium miníster factus est; cui si in hoc sǽculo//placuérimus, recipiémus et futúrum, quemádmodum pollícitus est nobis, quod//resuscitábit nos e mórtuis quodque, si digne ipso vivámus,//*étiam cum eo//*regnábimus//, síquidem crédimus.
RESPONSORIUM
(Phil 4, 8. 9)
℟.//Quæcúmque sunt vera, quæcúmque pudíca, quæcúmque iusta, quæcúmque//amabília,
*//Si qua virtus, si qua laus, hæc cogitáte.
℣.//Quæ et didicístis et accepístis, hæc ágite; et Deus pacis erit vobíscum.
*//Si//qua virtus, si qua laus, hæc cogitáte.
Oratio
Deus, qui omnipoténtiam tuam parcéndo máxime et miserándo maniféstas,//grátiam tuam super nos indesinénter infúnde, ut, ad tua promíssa curréntes,//cæléstium bonórum fácias esse consórtes. Per Dóminum.
FERIA III HEBDOMADÆ XXVI
Ad Officium lectionis
LECTIO PRIOR
De Epístola beáti Pauli apóstoli ad Philippénses
1, 27 — 2, 11
Exhortatio ad Christum imitandum
Fratres://[1,27]//Tantum digne evangélio Christi conversámini, ut sive cum vénero//et vídero vos, sive absens áudiam de vobis quia statis in uno Spíritu unánimes//concertántes fide evangélii//[28]//et in nullo pertérriti ab adversáriis, quod est illis//indícium perditiónis, vobis autem salútis, et hoc a Deo;//[29]//quia vobis hoc donátum//est pro Christo, non solum ut in eum credátis, sed ut étiam pro illo patiámini//[30]//idem certámen habéntes, quale vidístis in me et nunc audítis in me.///[2,1]//Si qua ergo consolátio in Christo, si quod solácium caritátis, si qua//commúnio spíritus, si quæ víscera et miseratiónes,//[2]//impléte gáudium meum, ut//idem sapiátis, eándem caritátem habéntes, unánimes, idípsum sapiéntes,//[3]//nihil//per contentiónem neque per inánem glóriam, sed in humilitáte superióres sibi//ínvicem arbitrántes,//[4]//non, quæ sua sunt, sínguli considerántes, sed et ea, quæ//aliórum.//[5]//Hoc sentíte in vobis, quod et in Christo Iesu://[6]//qui, cum in forma Dei esset,//non rapínam arbitrátus est esse se æquálem Deo,//[7]//sed semetípsum exinanívit formam servi accípiens,//in similitúdinem hóminum factus;//et hábitu invéntus ut homo,//[8]//humiliávit semetípsum factus obœdiens//usque ad mortem,//mortem autem crucis.//[9]//Propter quod et Deus illum exaltávit//et donávit illi nomen,//quod est super omne nomen,//[10]//ut in nómine Iesu//*omne genu flectátur//cæléstium et terréstrium et infernórum//[11]//*et omnis lingua confiteátur//://«Dóminus Iesus Christus!»,//in glóriam Dei Patris.
RESPONSORIUM
(1 Petr 2, 24 ab; Hebr 2, 14 b; cf. 12, 2 a)
℟.//Christus peccáta nostra pértulit super lignum, ut, peccátis mórtui, iustítiæ//viverémus,
*//Ut per mortem destrúeret eum qui habébat mortis impérium, id est//Diábolum.
℣.//Auctor fídei pro gáudio sibi propósito sustínuit crucem.
*//Ut per mortem//destrúeret eum qui habébat mortis impérium, id est Diábolum.
LECTIO ALTERA
Ex Epístola sancti Polycárpi epíscopi et mártyris ad Philippénses
(Nn. 6, 1 – 8, 2: Funk 1, 273-275)
Christus exemplum nobis posuit in se ipso
Presbýteri sint ad commiseratiónem proni, misericórdes erga cunctos,//aberrántia reducéntes, visitántes infírmos omnes, non neglegéntes víduam aut//pupíllum aut páuperem; sed//*sollíciti semper de bono coram Deo et homínibus//,//abstinéntes ab omni ira, acceptióne personárum, iudício iniústo, longe recedéntes//ab omni avarítia, non cito credéntes advérsus áliquem, non sevéri nímium in//iudício, sciéntes nos omnes debitóres esse peccáti.///Si ergo deprecámur Dóminum, ut nobis dimíttat, debémus et nos dimíttere;//nam coram Dómini et Dei óculis sumus, et//*omnes ante tribúnal Christi stare et//*unumquémque pro se ratiónem réddere opórtet//. Sic ítaque serviámus illi cum//timóre et omni reveréntia, sicut præcépit ipse et apóstoli, qui nobis Evangélium//annuntiárunt, et prophétæ, qui Dómini nostri advéntum præsignificárunt;//studióse quod bonum est sectántes, abstinéntes a scándalis et a falsis frátribus et//ab iis, qui in hypócrisi nomen Dómini ferunt, qui vanos hómines in errórem//indúcunt.///*Omnis enim, qui non conféssus fúerit Iesum Christum in carne venísse,//*antichrístus est//; et qui non conféssus fúerit martýrium crucis, ex diábolo est; et//qui elóquia Dómini ad desidéria sua tradúxerit dixerítque nec resurrectiónem nec//iudícium esse, hic primogénitus est Sátanæ. Ideo relinquéntes vanitátem//multórum et falsas doctrínas ad tráditam nobis ab inítio doctrínam revertámur,//*vigilántes in oratiónibus//et perseverántes in ieiúniis, précibus rogántes ómnium//conspectórem Deum,//*ne nos indúcat in tentatiónem//, sicut dixit Dóminus://*Spíritus quidem promptus est, caro autem infírma//.///Indesinénter ergo perseverémus in spe nostra et pígnore iustítiæ nostræ, quod//est Iesus Christus,//*qui peccáta nostra in córpore suo super lignum pértulit, qui//*peccátum non fecit, nec invéntus est dolus in ore eius//; sed propter nos, ut in ipso//vivámus, ómnia sustínuit. Imitatóres ígitur simus patiéntiæ eius et, si patiámur//propter nomen eius, glória illum afficiámus. Hoc enim exémplum nobis pósuit in//se ipso et nos id credídimus.
RESPONSORIUM
(Rom 12, 17 b; 2 Cor 6, 3; Act 24, 15 a. 16)
℟.//Providéntes bona coram ómnibus homínibus, némini dantes ullam//offensiónem;
*//Ut non vituperétur ministérium.
℣.//Spem habens in Deum, stúdeo sine offendículo consciéntiam habére ad//Deum et ad hómines semper.
*//Ut non vituperétur ministérium.
Oratio
Deus, qui omnipoténtiam tuam parcéndo máxime et miserándo maniféstas,//grátiam tuam super nos indesinénter infúnde, ut, ad tua promíssa curréntes,//cæléstium bonórum fácias esse consórtes. Per Dóminum.
FERIA IV HEBDOMADÆ XXVI
Ad Officium lectionis
LECTIO PRIOR
De Epístola beáti Pauli apóstoli ad Philippénses
2, 12-30
Salutem vestram operamini
[12]//Caríssimi mei, sicut semper obœdístis, non ut in præséntia mei tantum sed//multo magis nunc in abséntia mea, cum metu et tremóre vestram salútem//operámini;//[13]//Deus est enim, qui operátur in vobis et velle et perfícere pro suo//beneplácito.//[14]//Omnia fácite sine murmuratiónibus et hæsitatiónibus,//[15]//ut//efficiámini sine queréla et símplices, fílii Dei sine reprehensióne in médio//generatiónis pravæ et pervérsæ, inter quos lucétis sicut luminária in mundo,//[16]//verbum vitæ fírmiter tenéntes ad glóriam meam in die Christi, quia non in//vácuum cucúrri neque in vácuum laborávi.//[17]//Sed et si delíbor supra sacrifícium et//obséquium fídei vestræ, gáudeo et congáudeo ómnibus vobis;//[18]//idípsum autem et//vos gaudéte et congaudéte mihi.///[19]//Spero autem in Dómino Iesu Timótheum cito me míttere ad vos, ut et ego//bono ánimo sim, cógnitis, quæ circa vos sunt.//[20]//Néminem enim hábeo tam//unánimem, qui sincére pro vobis sollícitus sit;//[21]//omnes enim sua quærunt, non//quæ sunt Iesu Christi.//[22]//Probatiónem autem eius cognóscitis, quóniam sicut patri//fílius mecum servívit in evangélium.//[23]//Hunc ígitur spero me míttere, mox ut//vídero, quæ circa me sunt;//[24]//confído autem in Dómino, quóniam et ipse cito//véniam.///[25]//Necessárium autem existimávi Epaphrodítum fratrem et cooperatórem et//commilitónem meum, vestrum autem apóstolum et minístrum necessitátis meæ,//míttere ad vos,//[26]//quóniam omnes vos desiderábat et mæstus erat, proptérea quod//audierátis illum infirmátum.//[27]//Nam et infirmátus est usque ad mortem, sed Deus//misértus est eius; non solum autem eius, verum et mei, ne tristítiam super//tristítiam habérem.//[28]//Festinántius ergo misi illum, ut, viso eo, íterum gaudeátis, et//ego sine tristítia sim.//[29]//Excípite ítaque illum in Dómino cum omni gáudio et//eiúsmodi cum honóre habetóte,//[30]//quóniam propter opus Christi usque ad mortem//accéssit in intéritum tradens ánimam suam, ut suppléret id, quod vobis déerat//ministérii erga me.
RESPONSORIUM
(2 Petr 1, 10 a. 11; Eph 5, 8 b. 11 a)
℟.//Magis satágite ut firmam vestram vocatiónem et electiónem faciátis.
*//Sic//enim abundánter ministrábitur vobis intróitus in ætérnum regnum Dómini nostri//et salvatóris Iesu Christi.
℣.//Ut fílii lucis ambuláte; et nolíte communicáre opéribus infructuósis//tenebrárum.
*//Sic enim abundánter ministrábitur vobis intróitus in ætérnum//regnum Dómini nostri et salvatóris Iesu Christi.
LECTIO ALTERA
Ex Epístola sancti Polycárpi epíscopi et mártyris ad Philippénses
(Nn. 9, 1 – 11, 4: Funk 1, 275-279)
In fide ac iustitia curramus
Rogo ítaque vos omnes, ut obœdiátis verbo iustítiæ et omnem patiéntiam//exerceátis, quam et óculis ipsis vidístis non solum in beátis Ignátio et Zósimo et//Rufo, sed étiam in áliis, qui ex vobis, ac in ipso Paulo ceterísque apóstolis,//persuásum vobis habéntes, hos omnes//*non in vácuum cucurrísse//, sed in fide ac//iustítia, et in débito ipsis loco esse apud Dóminum, cum quo et passi sunt. Non//enim//*præsens sǽculum dilexérunt//, sed eum, qui pro nobis mórtuus est ac propter//nos a Deo est resuscitátus.///In his ergo state et Dómini exémplar sequímini, firmi in fide et immutábiles,//fraternitátis amatóres, diligéntes ínvicem, in veritáte sociáti, mansuetúdinem//Dómini altérutri præstolántes, nullum despiciéntes. Cum possítis benefácere,//nolíte différre,//*quia eleemósyna de morte líberat//. Omnes vobis ínvicem subiécti//estóte,//*conversatiónem vestram irreprehensíbilem habéntes in géntibus, ut ex//*bonis opéribus vestris//et vos laudem accipiátis et Dóminus in vobis non//blasphemétur.//*Væ autem, per quem nomen Dómini blasphemátur//. Sobrietátem//ergo docéte omnes, in qua et vos conversámini.///Nimis contristátus sum pro Valénte, qui présbyter factus est aliquándo apud//vos, quod sic ignóret is locum, qui datus est ei. Móneo ítaque ut abstineátis vos//ab avarítia et sitis casti et veráces. Abstinéte vos ab omni malo. Qui autem in his//non potest se gubernáre, quómodo álii pronúntiat hoc? Si quis non abstinúerit se//ab avarítia, ab idololatría coinquinábitur et tamquam inter gentes iudicábitur, qui//ignórant iudícium Dómini.//*Aut nescímus quia sancti mundum iudicábunt?//sicut//Paulus docet.///Ego autem nihil tale sensi in vobis vel audívi, in quibus laborávit beátus//Paulus, qui estis in princípio epístolæ eius. De vobis étenim gloriátur in ómnibus//Ecclésiis, quæ Deum solæ tunc cognóverant; nos autem nondum noverámus.///Valde ergo, fratres, contrístor pro illo et pro cóniuge eius, quibus det//Dóminus pæniténtiam veram. Sóbrii ergo estóte et vos in hoc;//*et non sicut//*inimícos tales existimétis//, sed sicut passibília membra et errántia eos revocáte, ut//ómnium vestrum corpus salvétis. Hoc enim agéntes vos ipsos ædificátis.
RESPONSORIUM
(Phil 2, 12 b-13; Io 15, 5 b)
℟.//Cum metu et tremóre vestram salútem operámini;
*//Deus est enim qui//operátur in vobis velle et perfícere, pro suo beneplácito.
℣.//Dicit Dóminus: Sine me nihil potéstis fácere.
*//Deus est enim qui operátur//in vobis velle et perfícere, pro suo beneplácito.
Oratio
Deus, qui omnipoténtiam tuam parcéndo máxime et miserándo maniféstas,//grátiam tuam super nos indesinénter infúnde, ut, ad tua promíssa curréntes,//cæléstium bonórum fácias esse consórtes. Per Dóminum.
FERIA V HEBDOMADÆ XXVI
Ad Officium lectionis
LECTIO PRIOR
De Epístola beáti Pauli apóstoli ad Philippénses
3, 1-16
Exemplum Pauli
[1]//Fratres mei, gaudéte in Dómino. Eadem vobis scríbere mihi quidem non//pigrum, vobis autem secúrum.//[2]//Vidéte canes, vidéte malos operários, vidéte//concisiónem!//[3]//Nos enim sumus circumcísio, qui Spíritu Dei servímus et//gloriámur in Christo Iesu et non in carne fidúciam habéntes,//[4]//quamquam ego//hábeam confidéntiam et in carne. Si quis álius vidétur confídere in carne, ego//magis://[5]//circumcísus octáva die, ex génere Israel, de tribu Béniamin, Hebrǽus ex//Hebrǽis, secúndum legem pharisǽus,//[6]//secúndum æmulatiónem pérsequens//ecclésiam, secúndum iustítiam, quæ in lege est, conversátus sine queréla.///[7]//Sed, quæ mihi erant lucra, hæc arbitrátus sum propter Christum//detriméntum.//[8]//Verúmtamen exístimo ómnia detriméntum esse propter//eminéntiam sciéntiæ Christi Iesu Dómini mei, propter quem ómnia detriméntum//feci et árbitror ut stércora, ut Christum lucrifáciam//[9]//et invéniar in illo non habens//meam iustítiam, quæ ex lege est, sed illam, quæ per fidem est Christi, quæ ex//Deo est iustítia in fide,//[10]//ad cognoscéndum illum et virtútem resurrectiónis eius//et communiónem passiónum illíus, confórmans me morti eius,//[11]//si quo modo//occúrram ad resurrectiónem, quæ est ex mórtuis.//[12]//Non quod iam accéperim aut//iam perféctus sim, pérsequor autem si umquam comprehéndam, sicut et//comprehénsus sum a Christo Iesu.///[13]//Fratres, ego me non árbitror comprehendísse; unum autem: quæ quidem//retro sunt, oblivíscens, ad ea vero, quæ ante sunt, exténdens me//[14]//ad destinátum//pérsequor, ad bravíum supérnæ vocatiónis Dei in Christo Iesu.///[15]//Quicúmque ergo perfécti, hoc sentiámus; et si quid áliter sápitis, et hoc//vobis Deus revelábit;//[16]//verúmtamen, ad quod pervénimus, in eódem ambulémus.
RESPONSORIUM
(Phil 3, 8 b. 10 a; Rom 6, 8)
℟.//Omnia detriméntum feci ut Christum lucrifáciam,
*//Ad cognoscéndum//illum et virtútem resurrectiónis eius et communiónem passiónum illíus.
℣.//Si mórtui sumus cum Christo, crédimus quia simul étiam vivémus cum//Christo.
*//Ad cognoscéndum illum et virtútem resurrectiónis eius et//communiónem passiónum illíus.
LECTIO ALTERA
Ex Epístola sancti Polycárpi epíscopi et mártyris ad Philippénses
(Nn. 12, 1 – 14: Funk 1, 279-283)
Christus ædificet vos in fide et veritate
Confído vos bene exercitátos esse in sacris lítteris, et nihil vos latet; mihi//autem non est concéssum. Modo, ut his scriptúris dictum est,//*irascímini et nolíte//*peccáre//, et//*sol non óccidat super iracúndiam vestram//. Beátus, qui memínerit;//quod ego credo esse in vobis.///Deus autem et Pater Dómini nostri Iesu Christi, et ipse sempitérnus póntifex,//Dei Fílius Iesus Christus, ædíficet vos in fide et veritáte et in omni mansuetúdine//et sine iracúndia et in patiéntia et in longanimitáte et tolerántia et castitáte; et det//vobis sortem et partem inter sanctos suos et nobis vobíscum et ómnibus, qui sunt//sub cælo, qui creditúri sunt in Dóminum nostrum Iesum Christum et in ipsíus//*Patrem, qui resuscitávit eum a mórtuis//.///Pro ómnibus sanctis oráte. Oráte étiam pro régibus et potestátibus et//princípibus atque pro persequéntibus et odiéntibus vos et pro inimícis crucis, ut//fructus vester maniféstus sit in ómnibus, ut sitis in illo perfécti.///Scripsístis mihi et vos et Ignátius, ut si quis vadit ad Sýriam, déferat lítteras//meas, quas fécero ad vos, si habuérimus tempus opportúnum, sive ego, sive//legátus, quem mísero pro vobis.///Epístolas sane Ignátii, quæ transmíssæ sunt vobis ab eo, et álias,//quantascúmque apud nos habúimus, transmísimus vobis, secúndum quod//mandástis, quæ sunt subiéctæ huic epístolæ, ex quibus magnus vobis erit fructus.//Cóntinent enim fidem, patiéntiam et omnem ædificatiónem ad Dóminum//nostrum pertinéntem. Et de ipso Ignátio et de his, qui cum eo sunt, quod cértius//agnovéritis, significáte.///Hæc vobis scripsi per Crescéntem, quem in præsénti commendávi vobis et//nunc comméndo. Conversátus est enim nobíscum inculpabíliter; credo quia et//vobíscum simíliter. Sorórem autem eius habébitis commendátam, cum vénerit ad//vos.///Incólumes estóte in Dómino Iesu Christo et grátia ipsíus cum ómnibus//vestris. Amen.
RESPONSORIUM
(Hebr 13, 20 a. 21; 2 Mac 1, 3)
℟.//Deus pacis aptet vos in omni bono, ut faciátis voluntátem eius;
*//Fáciens//in nobis quod pláceat coram se per Iesum Christum.
℣.//Det vobis cor ómnibus, ut colátis eum et faciátis eius voluntátem.
*//Fáciens in nobis quod pláceat coram se per Iesum Christum.
Oratio
Deus, qui omnipoténtiam tuam parcéndo máxime et miserándo maniféstas,//grátiam tuam super nos indesinénter infúnde, ut, ad tua promíssa curréntes,//cæléstium bonórum fácias esse consórtes. Per Dóminum.
FERIA VI HEBDOMADÆ XXVI
Ad Officium lectionis
LECTIO PRIOR
De Epístola beáti Pauli apóstoli ad Philippénses
3, 17 — 4, 9
State in Domino
[3,17]//Coimitatóres mei estóte, fratres, et observáte eos, qui ita ámbulant, sicut//habétis formam nos.//[18]//Multi enim ámbulant, quos sæpe dicébam vobis, nunc//autem et flens dico, inimícos crucis Christi,//[19]//quorum finis intéritus, quorum deus//venter et glória in confusióne ipsórum, qui terréna sápiunt.//[20]//Noster enim//municipátus in cælis est, unde étiam salvatórem exspectámus Dóminum Iesum//Christum,//[21]//qui transfigurábit corpus humilitátis nostræ, ut illud confórme fáciat//córpori glóriæ suæ secúndum operatiónem, qua possit étiam subícere sibi ómnia.///[4,1]//Itaque, fratres mei caríssimi et desideratíssimi, gáudium et coróna mea, sic//state in Dómino, caríssimi!///[2]//Evódiam rogo et Sýntychen déprecor idípsum sápere in Dómino.//[3]//Etiam//rogo et te, germáne compar, ádiuva illas, quæ mecum concertavérunt in//evangélio cum Cleménte et céteris adiutóribus meis, quorum nómina sunt in//libro vitæ.///[4]//Gaudéte in Dómino semper. Iterum dico: Gaudéte!//[5]//Modéstia vestra nota sit//ómnibus homínibus. Dóminus prope.//[6]//Nihil sollíciti sitis, sed in ómnibus//oratióne et obsecratióne cum gratiárum actióne petitiónes vestræ innotéscant//apud Deum.//[7]//Et pax Dei, quæ exsúperat omnem sensum, custódiet corda vestra//et intellegéntias vestras in Christo Iesu.///[8]//De cétero, fratres, quæcúmque sunt vera, quæcúmque pudíca, quæcúmque//iusta, quæcúmque casta, quæcúmque amabília, quæcúmque bonæ famæ, si qua//virtus et si qua laus, hæc cogitáte;//[9]//quæ et didicístis et accepístis et audístis et//vidístis in me, hæc ágite; et Deus pacis erit vobíscum.
RESPONSORIUM
(Eph 4, 17; 1 Th 5, 15 b-18)
℟.//Testíficor in Dómino, ut non ambulétis sicut gentes ámbulant in vanitáte//sensus sui; sed semper quod bonum est sectámini et in ínvicem et in omnes.
*//Hæc enim volúntas Dei est in Christo Iesu erga vos.
℣.//Semper gaudéte, sine intermissióne oráte, in ómnibus grátias ágite.
*//Hæc//enim volúntas Dei est in Christo Iesu erga vos.
LECTIO ALTERA
Ex Tractátu pseudo-Ambrósii in Epístolam ad Philippénses
(PLS 1: 617-618)
Gaudete in Domino semper
Vocat nos, fratres caríssimi, divína píetas, ob salútem animárum nostrárum,//ad gáudia sempitérnæ beatitúdinis, ut audístis in lectióne præsénti, Apóstolo//dicénte://*Gaudéte in Dómino semper//. Gáudia sǽculi ad ætérnam tendunt//tristítiam; gáudia autem, quæ in Dómini sunt voluntáte, ad permansúra et ad//ætérna pértrahunt perseverántes in eis. Proínde dicit Apóstolus://*Iterum dico://*gaudéte//.///Hortátur ut magis ac magis crescat gáudium nostrum in Deum et ad//impletiónem mandatórum eius; quia quanto plus in hoc mundo certavérimus Dei//Dómini nostri nos mancipáre præcéptis, tanto in futúra vita beatióres érimus et//tanto maiórem glóriam coram Deo adipiscémur.///*Modéstia vestra nota sit ómnibus homínibus//: id est sancta conversátio vestra,//non solum coram Deo páteat, sed étiam coram homínibus ad exémplum//modéstiæ et sobrietátis ómnibus vobíscum commorántibus in terris, vel étiam ad//memóriam bonam coram Deo et homínibus.///*Dóminus prope est; nil sollíciti sitis//: prope est Dóminus semper ómnibus//invocántibus eum in veritáte, in fide recta, in spe firma, in caritáte perfécta: ipse//enim scit quid opus sit vobis, ántequam petátis ab eo: ipse parátus est semper//ómnibus fidéliter serviéntibus in quibúslibet necessitátibus subveníre. Ideo de//ingruéntibus malis non est nobis magnam sollicitúdinem gérere, dum//defensórem nobis Deum esse próximum scire debémus, secúndum illud://*Iuxta//*est Dóminus iis qui tribuláto sunt corde et húmiles spíritu salvábit. Multæ//*tribulatiónes iustórum et de his ómnibus liberábit eos Dóminus//. Si nos implére//et custodíre conténdimus quod præcépit, ipse non tardat nobis réddere quod//promísit.///*Sed in omni oratióne et obsecratióne cum gratiárum actióne petitiónes//*vestræ innotéscant apud Deum//; ne forte tribulatiónibus afflícti eas cum//murmuratióne aut cum tristítia sufferámus, quod absit, sed cum patiéntia et//hilaritáte,//*grátias agéntes Deo semper per ómnia//.
RESPONSORIUM
(Ps 39 (40), 3 b. 4 a. 3 a)
℟.//Státuit Dóminus super petram pedes meos et firmávit gressus meos.
*//Et//immísit in os meum cánticum novum.
℣.//Exaudívit clamórem meum et edúxit me de lacu misériæ.
*//Et immísit in//os meum cánticum novum.
Oratio
Deus, qui omnipoténtiam tuam parcéndo máxime et miserándo maniféstas,//grátiam tuam super nos indesinénter infúnde, ut, ad tua promíssa curréntes,//cæléstium bonórum fácias esse consórtes. Per Dóminum.
SABBATO HEBDOMADÆ XXVI
Ad Officium lectionis
LECTIO PRIOR
De Epístola beáti Pauli apóstoli ad Philippénses
4, 10-23
Liberalitas Philippensium in Paulum
Fratres://[10]//Gavísus sum autem in Dómino veheménter quóniam tandem//aliquándo refloruístis pro me sentíre, sicut et sentiebátis, opportunitáte autem//carebátis.//[11]//Non quasi propter penúriam dico, ego enim dídici, in quibus sum,//suffíciens esse.//[12]//Scio et humiliári, scio et abundáre; ubíque et in ómnibus//institútus sum et satiári et esuríre et abundáre et penúriam pati.//[13]//Omnia possum//in eo, qui me confórtat.///[14]//Verúmtamen bene fecístis communicántes tribulatióni meæ.//[15]//Scitis autem//et vos, Philippénses, quod in princípio evangélii, quando proféctus sum a//Macedónia, nulla mihi ecclésia communicávit in ratióne dati et accépti nisi vos//soli;//[16]//quia et Thessalónicam et semel et bis in usum mihi misístis.//[17]//Non quia//quæro datum, sed requíro fructum, qui abúndet in ratiónem vestram.//[18]//Accépi//autem ómnia et abúndo; replétus sum accéptis ab Epaphrodíto, quæ misístis,//odórem suavitátis, hóstiam accéptam, placéntem Deo.//[19]//Deus autem meus//implébit omne desidérium vestrum secúndum divítias suas in glória in Christo//Iesu.//[20]//Deo autem et Patri nostro glória in sǽcula sæculórum. Amen.///[21]//Salutáte omnem sanctum in Christo Iesu. Salútant vos, qui mecum sunt,//fratres.//[22]//Salútant vos omnes sancti, máxime autem, qui de Cǽsaris domo sunt.///[23]//Grátia Dómini Iesu Christi cum spíritu vestro. Amen.
RESPONSORIUM
(Phil 4, 12-13; 2 Cor 12, 10 a)
℟.//Scio et humiliári et abundáre, et satiári et esuríre, et abundáre et penúriam//pati.
*//Omnia possum in eo qui me confórtat.
℣.//Pláceo mihi in infirmitátibus et in angústiis, pro Christo.
*//Omnia possum//in eo qui me confórtat.
LECTIO ALTERA
E Libro sancti Gregórii Nysséni epíscopi De Institúto christiáno
(PG 46, 295-298)
Certa bonum certamen fidei
*Si quæ in Christo nova creatúra, vétera transiérunt//. Céterum novam//creatúram appellávit Spíritus sancti inhabitatiónem, in puro et inculpáto corde//omníque malítia atque improbitáte ac dedécore líbero. Nam quando ánimus//peccátum ódio prosecútus fúerit ac se pro víribus virtútis administratióni//tradíderit atque cum vita commutátus Spíritus in se grátiam accéperit, novus//efféctus est totus et reparátus atque instaurátus. Quin étiam istud://*Expurgáte//*vetus ferméntum, ut sitis nova conspérsio//. Et hoc quoque://*Epulémur, non in//*ferménto véteri, sed in ázymis sinceritátis et veritátis//. Hæc, inquam, cum iis,//quæ de nova creatúra dicta sunt, cónsonant.///Enimvéro multos tentátor ánimæ nostræ láqueos tendit; infírmior autem est//per se humána natúra quam ut victóriam ex illo reportáre possit. Idcírco étiam//Apóstolus armáre nos iubet membra armis cæléstibus://*Indúite,//inquit//*, lorícam//*iustítiæ et calceáte pedes in præparatióne Evangélii pacis et state succíncti//*lumbos vestros in veritáte//. Vidésne quot salútis modos Apóstolus tibi//subindicárit, qui ad unam vitam eandémque metam tendunt; in quibus fácile vitæ//currículum quod ad mandatórum Dei ápicem spectat, explétur. In álio loco ipse//Apóstolus dicit://*Per patiéntiam currámus ad propósitum nobis certámen,//*aspiciéntes in auctórem fídei et consummatórem Iesum//.///Quocírca opus est eum qui huius vitæ res præcláras plane déspicit, et omnem//mundánam glóriam ábnegat, étiam cum vita ánimam própriam abnegáre. Animæ//vero abnegátio est, voluntátem suam nusquam quǽrere, sed Dei voluntátem,//eáque véluti bona gubernatríce uti; deínde nihil nisi id quod commúne est//possidére. Sic namque expedítius erit, quod a præpósitis iniúnctum erit, cum//iucunditáte et spe alácriter perfícere, ut servum Christi, et ad commúnem fratrum//usum redémptum. Hoc enim vult étiam Dóminus cum ait://*Qui vult inter vos//*primus et magnus esse, ómnium sit postrémus et ómnium servus//.///Verum eiúsmodi servitútem apud hómines gratuítam esse opórtet, et qui talis//est, ómnibus debet súbici, ac véluti usúræ débitor frátribus inservíre. Etenim//decet in præfectúra constitútos, maiórem quidem quam álii labórem suscípere,//submíssius vero quam súbditi se gérere, ac pro servi imágine exemplóve vitam//suam áliis exhibére, dum illud réputant depósitum esse Dei, qui fídei suæ//commíssi sunt.///Sic ígitur præpósitos opórtet fratrum curam habére, ut probi tenerórum//educatóres puerórum, qui ipsis a paréntibus tráditi sunt. Si ita ínvicem affécti//fuéritis, cum subiécti, tum magístri, illi quidem cum gáudio iussis ac mandátis//obtemperántes, hi vero cum voluptáte fratres ad perféctum statum provehéntes://et si honóribus ínvicem præveniátis, angelórum in terris vitam degétis.
RESPONSORIUM
(Gal 5, 13; 1 Cor 10, 32)
℟.//Vos in libertátem vocáti estis, tantum ne libertátem in occasiónem detis//carni;
*//Sed per caritátem servíte ínvicem.
℣.//Sine offensióne estóte Iudǽis et Græcis et ecclésiæ Dei.
*//Sed per//caritátem servíte ínvicem.
Oratio
Deus, qui omnipoténtiam tuam parcéndo máxime et miserándo maniféstas,//grátiam tuam super nos indesinénter infúnde, ut, ad tua promíssa curréntes,//cæléstium bonórum fácias esse consórtes. Per Dóminum.
DOMINICA
Ad Officium lectionis
LECTIO PRIOR
Incipit Epístola prima beáti Pauli apóstoli ad Timótheum
1, 1-20
Missio Timothei. Paulus Evangelii prædicator
[1]//Paulus apóstolus Christi Iesu secúndum præcéptum Dei salvatóris nostri et//Christi Iesu spei nostræ,//[2]//Timótheo, germáno fílio in fide: grátia, misericórdia,//pax a Deo Patre et Christo Iesu Dómino nostro.///[3]//Sicut rogávi te, ut remanéres Ephesi, cum irem in Macedóniam, ut//præcíperes quibúsdam, ne áliter docérent,//[4]//neque inténderent fábulis et//genealogíis interminátis, quæ quæstiónes præstant magis quam dispensatiónem//Dei, quæ est in fide;//[5]//finis autem præcépti est cáritas de corde puro et consciéntia//bona et fide non ficta,//[6]//a quibus quidam aberrántes convérsi sunt in vanilóquium,//[7]//voléntes esse legis doctóres, non intellegéntes neque quæ loquúntur neque de//quibus affírmant.///[8]//Scimus autem quia bona est lex, si quis ea legítime utátur,//[9]//sciens hoc quia//iusto lex non est pósita, sed iniústis et non subiéctis, ímpiis et peccatóribus,//scelerátis et contaminátis, patricídis et matricídis, homicídis,//[10]//fornicáriis,//masculórum concubitóribus, plagiáriis, mendácibus, periúris, et si quid áliud//sanæ doctrínæ adversátur,//[11]//secúndum evangélium glóriæ beáti Dei, quod//créditum est mihi.///[12]//Grátiam hábeo ei, qui me confortávit, Christo Iesu Dómino nostro, quia//fidélem me existimávit ponens in ministério,//[13]//qui prius fui blasphémus et//persecútor et contumeliósus; sed misericórdiam consecútus sum, quia ignórans//feci in incredulitáte,//[14]//superabundávit autem grátia Dómini nostri cum fide et//dilectióne, quæ sunt in Christo Iesu.///[15]//Fidélis sermo et omni acceptióne dignus: Christus Iesus venit in mundum//peccatóres salvos fácere; quorum primus ego sum,//[16]//sed ídeo misericórdiam//consecútus sum, ut in me primo osténderet Christus Iesus omnem//longanimitátem, ad informatiónem eórum, qui creditúri sunt illi in vitam//ætérnam.///[17]//Regi autem sæculórum, incorruptíbili, invisíbili, soli Deo honor et glória in//sǽcula sæculórum. Amen.///[18]//Hoc præcéptum comméndo tibi, fili Timóthee, secúndum præcedéntes//super te prophetías, ut mílites in illis bonam milítiam//[19]//habens fidem et bonam//consciéntiam, quam quidam repelléntes circa fidem naufragavérunt;//[20]//ex quibus//est Hymenǽus et Alexánder, quos trádidi Sátanæ, ut discant non blasphemáre.
RESPONSORIUM
(1 Tim 1, 14. 15 b; Rom 3, 23)
℟.//Superabundávit grátia Dómini nostri cum fide et dilectióne.
*//Christus//Iesus venit in mundum peccatóres salvos fácere.
℣.//Omnes enim peccavérunt et egent glória Dei.
*//Christus Iesus venit in//mundum peccatóres salvos fácere.
LECTIO ALTERA
E Régula pastoráli sancti Gregórii Magni papæ
(Lib. 2, 4: PL 77, 30-31)
Pastor sit discretus in silentio, utilis in verbo
Sit rector discrétus in siléntio, útilis in verbo, ne aut tacénda próferat aut//proferénda reticéscat. Nam sicut incáuta locútio in errórem pértrahit, ita//indiscrétum siléntium hos qui erudíri póterant, in erróre derelínquit. Sæpe//namque rectóres impróvidi humánam amíttere grátiam formidántes, loqui líbere//recta pertiméscunt; et iuxta Veritátis vocem, nequáquam iam gregis custódiæ//pastórum stúdio, sed mercenariórum vice desérviunt, quia veniénte lupo fúgiunt,//dum se sub siléntio abscóndunt.///Hinc namque eos per Prophétam Dóminus íncrepat, dicens://*Canes muti non//*valéntes latráre//. Hinc rursum quéritur dicens://*Non ascendístis ex advérso, nec//*opposuístis murum pro domo Israel, ut starétis in prœlio in die Dómini//. Ex//advérso quippe ascéndere, est pro defensióne gregis voce líbera huius mundi//potestátibus contraíre. Et in die Dómini in prœlio stare, est pravis decertántibus//ex iustítiæ amóre resístere.///Pastóri enim recta timuísse dícere, quid est áliud quam tacéndo terga//præbuísse? qui nimírum si pro grege se óbicit, murum pro domo Israel hóstibus//oppónit. Hinc rursum delinquénti pópulo dícitur://*Prophétæ tui vidérunt tibi falsa//*et stulta, nec aperiébant iniquitátem tuam, ut te ad pæniténtiam provocárent//.//Prophétæ quippe in sacro elóquio nonnúmquam doctóres vocántur, qui dum//fugitíva esse præséntia índicant, quæ sunt ventúra maniféstant. Quos divínus//sermo falsa vidére redárguit, quia dum corrípere culpas métuunt, incássum//delinquéntibus promíssa securitáte blandiúntur; qui iniquitátem peccántium//nequáquam apériunt quia ab increpatiónis voce conticéscunt.///Clavis quippe apertiónis est sermo correptiónis, quia increpándo culpam//détegit, quam sæpe nescit ipse étiam qui perpetrávit. Hinc Paulus ait://*Ut potens//*sit exhortári in doctrína sana, et eos qui contradícunt argúere//. Hinc per//Malachíam dícitur://*Lábia sacerdótis custódient sciéntiam et legem requírent ex//*ore eius, quia ángelus Dómini exercítuum est//. Hinc per Isaíam Dóminus//ádmonet, dicens://*Clama, ne cesses, quasi tuba exálta vocem tuam//.///Præcónis quippe offícium súscipit quisquis ad sacerdótium accédit, ut ante//advéntum iúdicis qui terribíliter séquitur, ipse scílicet clamándo gradiátur.//Sacérdos ergo si prædicatiónis est néscius, quam clamóris vocem datúrus est//præco mutus? Hinc est enim quod super pastóres primos in linguárum spécie//Spíritus Sanctus insédit: quia nimírum quos repléverit, de se prótinus loquéntes//facit.
RESPONSORIUM
(Ps 50 (51), 15. 16 b-17)
℟.//Docébo iníquos vias tuas et ímpii ad te converténtur.
*//Exsultábit lingua//mea iustítiam tuam.
℣.//Dómine, lábia mea apéries et os meum annuntiábit laudem tuam.
*//Exsultábit lingua mea iustítiam tuam.
Oratio
Omnípotens sempitérne Deus, qui abundántia pietátis tuæ et mérita//súpplicum excédis et vota, effúnde super nos misericórdiam tuam, ut dimíttas//quæ consciéntia métuit et adícias quod orátio non præsúmit. Per Dóminum.
FERIA II HEBDOMADÆ XXVII
Ad Officium lectionis
LECTIO PRIOR
De Epístola prima beáti Pauli apóstoli ad Timótheum
2, 1-15
Invitatio ad orationem
Caríssime://[1]//Obsecro ígitur primo ómnium fíeri obsecratiónes, oratiónes,//postulatiónes, gratiárum actiónes pro ómnibus homínibus,//[2]//pro régibus et//ómnibus, qui in sublimitáte sunt, ut quiétam et tranquíllam vitam agámus in//omni pietáte et castitáte.//[3]//Hoc bonum est et accéptum coram salvatóre nostro//Deo,//[4]//qui omnes hómines vult salvos fíeri et ad agnitiónem veritátis veníre.//[5]//Unus enim Deus, unus et mediátor Dei et hóminum, homo Christus Iesus,//[6]//qui//dedit redemptiónem semetípsum pro ómnibus, testimónium tempóribus suis;//[7]//in//quod pósitus sum ego prædicátor et apóstolus — veritátem dico, non méntior —//doctor géntium in fide et veritáte.///[8]//Volo ergo viros oráre in omni loco levántes puras manus sine ira et//disceptatióne;//[9]//simíliter et mulíeres in hábitu ornáto cum verecúndia et sobrietáte//ornántes se, non in tortis crínibus et auro aut margarítis vel veste pretiósa,//[10]//sed,//quod decet mulíeres, profiténtes pietátem per ópera bona.///[11]//Múlier in tranquillitáte discat cum omni subiectióne;//[12]//docére autem mulíeri//non permítto, neque dominári in virum, sed esse in tranquillitáte.//[13]//Adam enim//primus formátus est, deínde Eva;//[14]//et Adam non est sedúctus, múlier autem//sedúcta in prævaricatióne fuit.//[15]//Salvábitur autem per filiórum generatiónem, si//permánserint in fide et dilectióne et sanctificatióne cum sobrietáte.
RESPONSORIUM
(1 Tim 2, 5-6; Hebr 2, 17 a)
℟.//Unus Deus, unus et mediátor Dei et hóminum homo Christus Iesus;
*//Qui//dedit redemptiónem semetípsum pro ómnibus.
℣.//Unde débuit per ómnia frátribus similári, ut miséricors fíeret.
*//Qui dedit//redemptiónem semetípsum pro ómnibus.
LECTIO ALTERA
Ex Tractátu sancti Ambrósii epíscopi De Cain et Abel
(Lib. 1, 9, 34. 38-39: CSEL 32, 369. 371-372)
Orandum præcipue pro toto corpore Ecclesiæ
*Immola Deo sacrifícium laudis et redde Altíssimo vota tua//. Laudáre Deum//commendáre est votum et sólvere. Unde et Samaritánus ille áliis antefértur, qui,//cum leprósis áliis novem secúndum præcéptum Dómini mundátus a lepra, solus//regréssus ad Christum amplificábat Deum et agébat grátias. De quo Iesus ait://*Non fuit ex illis qui redíret et grátias ágeret Deo, nisi hic alienígena. Et ait illi://*Surge et vade; quia fides tua te salvum fecit//.///Divíne autem Dóminus Iesus et bonitátem te dócuit Patris, qui bona nóverit//dare, ut quæ bona sunt a bono poscas; et impénse et frequénter mónuit orándum,//non ut fastidiósa continuétur orátio, sed assídua frequénter. Offundúntur//plerúmque enim inánia longæ precatióni, intermíssæ autem prorsus obrépit//incúria.///Deínde monet ut cum ipse véniam tibi poscis, tum máxime áliis largiéndam//nóveris, quo precem tuam óperis tui voce comméndes. Apóstolus quoque docet//orándum sine ira et disceptatióne, ut non turbétur, non interpolétur orátio tua.//Docet étiam orándum in omni loco, cum Salvátor dicat://*Intra in cubículum tuum.///Sed intéllege non cubículum conclúsum pariétibus, quo tua membra//claudántur, sed cubículum quod in te est, in quo includúntur cogitatiónes tuæ, in//quo versántur sensus tui. Hoc oratiónis tuæ cubículum ubíque tecum est, et//ubíque secrétum est, cuius árbiter nullus est nisi solus Deus.///Orándum autem præcípue et pro pópulo docéris, hoc est, pro toto córpore,//pro membris ómnibus matris tuæ, in quo mútuæ caritátis insígne est. Si enim pro//te roges, tantúmmodo pro te rogábis. Et si pro se tantum sínguli orent, minor//peccatóris quam intercedéntis est grátia. Nunc autem quia sínguli orant pro//ómnibus, étiam omnes orant pro síngulis.///Ergo ut concludámus, si pro te roges tantum, solus, ut díximus, pro te//rogábis. Si autem pro ómnibus roges, omnes pro te rogábunt. Síquidem et tu in//ómnibus es. Ita magna remunerátio est, ut oratiónibus singulórum acquirántur//síngulis totíus plebis suffrágia. In quo arrogántia nulla, sed humílitas maior est et//fructus ubérior.
RESPONSORIUM
(Ps 60 (61), 2-3 a. 6)
℟.//Exáudi, Deus, deprecatiónem meam, inténde oratióni meæ;
*//A fínibus//terræ ad te clamávi.
℣.//Quóniam tu, Deus meus, exaudísti vota mea, dedísti hereditátem//timéntium nomen tuum.
*//A fínibus terræ ad te clamávi.
Oratio
Omnípotens sempitérne Deus, qui abundántia pietátis tuæ et mérita//súpplicum excédis et vota, effúnde super nos misericórdiam tuam, ut dimíttas//quæ consciéntia métuit et adícias quod orátio non præsúmit. Per Dóminum.
FERIA III HEBDOMADÆ XXVII
Ad Officium lectionis
LECTIO PRIOR
De Epístola prima beáti Pauli apóstoli ad Timótheum
3, 1-16
De ministris Ecclesiæ
Caríssime://[1]//Fidélis sermo: si quis episcopátum áppetit, bonum opus//desíderat.//[2]//Opórtet ergo epíscopum irreprehensíbilem esse, uníus uxóris virum,//sóbrium, prudéntem, ornátum, hospitálem, doctórem,//[3]//non vinoléntum, non//percussórem, sed modéstum, non litigiósum, non cúpidum,//[4]//suæ dómui bene//præpósitum, fílios habéntem in subiectióne cum omni castitáte//[5]//— si quis autem//dómui suæ præésse nescit, quómodo ecclésiæ Dei curam habébit? — ,//[6]//non//neóphytum, ne in supérbia elátus in iudícium íncidat Diáboli.//[7]//Opórtet autem//illum et testimónium habére bonum ab his, qui foris sunt, ut non in oppróbrium//íncidat et láqueum Diáboli.///[8]//Diáconos simíliter pudícos, non bilíngues, non multo vino déditos, non turpe//lucrum sectántes,//[9]//habéntes mystérium fídei in consciéntia pura.//[10]//Et hi autem//probéntur primum, deínde minístrent nullum crimen habéntes.//[11]//Mulíeres//simíliter pudícas, non detrahéntes, sóbrias, fidéles in ómnibus.//[12]//Diáconi sint//uníus uxóris viri, qui fíliis suis bene præsint et suis dómibus;//[13]//qui enim bene//ministráverint, gradum sibi bonum acquírent et multam fidúciam in fide, quæ est//in Christo Iesu.///[14]//Hæc tibi scribo sperans veníre ad te cito;//[15]//si autem tardávero, ut scias//quómodo opórteat in domo Dei conversári, quæ est ecclésia Dei vivi, colúmna et//firmaméntum veritátis.//[16]//Et ómnium confessióne magnum est pietátis//sacraméntum://Qui manifestátus est in carne,//iustificátus est in Spíritu,//appáruit ángelis,//prædicátus est in géntibus,//créditus est in mundo,//assúmptus est in glória.
RESPONSORIUM
(Act 20, 28; 1 Cor 4, 2)
℟.//Atténdite univérso gregi in quo vos Spíritus Sanctus pósuit epíscopos,
*//Páscere Ecclésiam Dei quam Deus acquisívit sánguine Fílii sui.
℣.//Quǽritur inter dispensatóres, ut fidélis quis inveniátur.
*//Páscere//Ecclésiam Dei quam Deus acquisívit sánguine Fílii sui.
LECTIO ALTERA
Incipit Epístola sancti Ignátii Antiochéni epíscopi et mártyris ad Tralliános
(Inscriptio; nn. 1, 1 – 3, 2; 4, 1-2; 6, 1; 7, 1 – 8, 1: Funk 1, 203-209)
Præmunire volo vos ut filios meos carissimos
Ignátius, qui et Theóphorus, diléctæ a Deo, Patre Iesu Christi, Ecclésiæ//sanctæ, quæ est Trállibus Asiæ, eléctæ et Deo dignæ, pacem habénti in carne et//sánguine et passióne Iesu Christi, spei nostræ, cum resurgámus ad eum, quam et//salúto in plenitúdine, in apostólico charactére, cuíque plúrimam opto salútem.///Constánter inculpátam et inseparábilem in sustinéntia mentem cognóvi vos//habére non usu solum, sed índole, quemádmodum id mihi epíscopus vester//Polýbius indicávit, qui Smyrnæ ádfuit per voluntátem Dei et Iesu Christi, quique//mihi vincto in Iesu Christo ita congratulátus est, ut omnem multitúdinem//vestram in eo contemplátus sim. Excípiens enim per ipsum vestram, quæ//secúndum Deum est, benevoléntiam, glorificávi Deum, cuius imitatóres, ut//cognóvi, vos invéni.///Cum enim epíscopo subiécti sitis ut Iesu Christo, vidémini mihi non//secúndum hóminem, sed secúndum Iesum Christum vívere, qui propter nos//mórtuus est, ut credéntes in mortem ipsíus mortem effugiátis. Necessárium//ítaque est, quemádmodum fácitis, ut sine epíscopo nihil agátis, sed et presbytério//súbditi sitis ut Apóstolis Iesu Christi, spei nostræ, in quo conversántes//inveniémur.///Opórtet autem et diáconos, qui sunt minístri mysteriórum Iesu Christi, omni//modo ómnibus placére. Non enim cibórum et pótuum diáconi sunt, sed Ecclésiæ//Dei minístri. Opórtet ígitur, ut sibi cáveant a crimínibus tamquam ab igne.///Cuncti simíliter revereántur diáconos ut Iesum Christum, sicut et epíscopum,//qui est typus Patris, presbýteros autem ut senátum Dei et concílium//Apostolórum. Sine his Ecclésia non vocátur. De his vos ita sentíre persuásum//hábeo. Exémplar enim caritátis vestræ accépi et mecum hábeo in epíscopo//vestro, cuius ipse hábitus magna disciplína est, mansuetúdo vero eius poténtia.///Magna sápio in Deo, sed mihi ipsi modum adhíbeo, ne gloriándo péream.//Nunc enim plus mihi timéndum est nec aures illis sunt præbéndæ, qui me inflant.//Qui enim me laudant flagéllant me. Nam díligo quidem pati, sed néscio an//dignus sim. Veheméntia enim mea multis quidem non appáret, me vero ácrius//impúgnat. Opus ítaque mihi mansuetúdine, qua princeps sǽculi huius destrúitur.///Obsecro ítaque vos, non ego, sed cáritas Iesu Christi, solo christiáno//aliménto uti, ab aliéna autem herba abstinére, quæ est hǽresis.///Hoc autem fiet, si nec infláti nec avúlsi fuéritis a Deo Iesu Christo et//epíscopo et præcéptis Apostolórum. Qui intra altáre est, mundus est; qui vero//extra altáre est, non est mundus; hoc est, qui sine epíscopo et presbytério et//diáconis quídpiam agit, is non est mundus in consciéntia.///Non quod nóverim tale quid inter vos, hæc scribo, sed præmuníre volo vos ut//fílios meos caríssimos.
RESPONSORIUM
(Eph 4, 3-6; 1 Cor 3, 11)
℟.//Sollíciti serváre unitátem spíritus in vínculo pacis; unum corpus et unus//Spíritus, sicut et vocáti estis in una spe vocatiónis vestræ;
*//Unus Dóminus, una//fides, unum baptísma.
℣.//Fundaméntum áliud nemo potest pónere præter id quod pósitum est, qui//est Iesus Christus.
*//Unus Dóminus, una fides, unum baptísma.
Oratio
Omnípotens sempitérne Deus, qui abundántia pietátis tuæ et mérita//súpplicum excédis et vota, effúnde super nos misericórdiam tuam, ut dimíttas//quæ consciéntia métuit et adícias quod orátio non præsúmit. Per Dóminum.
FERIA IV HEBDOMADÆ XXVII
Ad Officium lectionis
LECTIO PRIOR
De Epístola prima beáti Pauli apóstoli ad Timótheum
4, 1 — 5, 2
De magistris erroris. De senioribus
Caríssime://[4,1]//Spíritus maniféste dicit quia in novíssimis tempóribus discédent//quidam a fide, attendéntes spirítibus seductóribus et doctrínis dæmoniórum,//[2]//in//hypócrisi loquéntium mendácium et cauteriátam habéntium suam consciéntiam,//[3]//prohibéntium núbere, abstinére a cibis, quos Deus creávit ad percipiéndum cum//gratiárum actióne fidélibus et his, qui cognovérunt veritátem.//[4]//Quia omnis//creatúra Dei bona, et nihil reiciéndum, quod cum gratiárum actióne percípitur,//[5]//sanctificátur enim per verbum Dei et oratiónem.///[6]//Hæc propónens frátribus bonus eris miníster Christi Iesu, enutrítus verbis//fídei et bonæ doctrínæ, quam assecútus es;//[7]//profánas autem et aníles fábulas//devíta.///Exérce teípsum ad pietátem;//[8]//nam corporális exercitátio ad módicum útilis//est, píetas autem ad ómnia útilis est promissiónem habens vitæ, quæ nunc est, et//futúræ.//[9]//Fidélis sermo et omni acceptióne dignus://[10]//in hoc enim laborámus et//certámus, quia sperántes sumus in Deum vivum, qui est salvátor ómnium//hóminum, máxime fidélium.//[11]//Prǽcipe hæc et doce.///[12]//Nemo adulescéntiam tuam contémnat, sed exémplum esto fidélium in//verbo, in conversatióne, in caritáte, in fide, in castitáte.//[13]//Dum vénio, atténde//lectióni, exhortatióni, doctrínæ.//[14]//Noli neglégere donatiónem, quæ in te est, quæ//data est tibi per prophetíam cum impositióne mánuum presbytérii.//[15]//Hæc//meditáre, in his esto, ut proféctus tuus maniféstus sit ómnibus.//[16]//Atténde tibi et//doctrínæ; insta in illis; hoc enim fáciens et teípsum salvum fácies et eos, qui te//áudiunt.///[5,1]//Seniórem ne increpáveris, sed óbsecra ut patrem, iúvenes ut fratres,//[2]//anus ut//matres, iuvénculas ut soróres in omni castitáte.
RESPONSORIUM
(1 Tim 4, 8 b. 10 a; 2 Cor 4, 9)
℟.//Píetas ad ómnia útilis est, promissiónem habens vitæ; in hoc laborámus et//certámus,
*//Quia sperávimus in Deum vivum.
℣.//Persecutiónem pátimur, sed non derelínquimur; deícimur, sed non//perímus.
*//Quia sperávimus in Deum vivum.
LECTIO ALTERA
Ex Epístola sancti Ignátii Antiochéni epíscopi et mártyris ad Tralliános
(Nn. 8, 1 – 9, 2; 11, 1 – 13, 3: Funk 1, 209-211)
Regenerate vos in fide quæ est caro Domini, et in caritate quæ est sanguis eius
Vos mansuetúdinem assuméntes regeneráte vosmetípsos in fide quæ est caro//Dómini, et in caritáte quæ est sanguis Iesu Christi. Nullus vestrum advérsus//próximum áliquid hábeat. Ne ansam detis géntibus, ne propter paucos insipiéntes//multitúdo, quæ est in Deo, blasphemétur.//*Væ enim ei, per quem in vanitáte//*nomen meum apud áliquos blasphemátur.///Obturáte ígitur aures vestras, cum vobis quíspiam lóquitur sine Iesu Christo,//qui ex génere David, qui ex María, qui vere natus est, edit et bibit, vere//persecutiónem passus est sub Póntio Piláto, vere crucifíxus et mórtuus est,//vidéntibus cæléstibus et terréstribus et subterráneis; qui et vere resurréxit a//mórtuis, resuscitánte ipsum Patre ipsíus, quemádmodum ad eius similitúdinem et//nos ei credéntes Pater eius ita resuscitábit in Christo Iesu, sine quo veram vitam//non habémus.///Fúgite ergo malas propágines, quæ gignunt mortíferum fructum, quem si//quis gustárit, statim móritur. Isti enim non sunt plantátio Patris. Si enim essent,//apparérent rami crucis et esset fructus eórum incorruptíbilis. Per hanc crucem//Christus in passióne sua invítat vos, qui estis membra eius. Non potest ígitur//caput seórsum nasci sine membris, uniónem promitténte Deo, qui ipse est únio.///Salúto vos e Smyrna una cum Ecclésiis Dei, quæ mecum sunt, quæ in//ómnibus me recreárunt quoad corpus et spíritum. Víncula mea, quæ propter//Iesum Christum fero orans, ut Deum ássequar, vos óbsecrant: permanéte in//concórdia vestra et oratióne mútua. Decet enim síngulos vestrum et præcípue//presbýteros, recreáre epíscopum in honórem Patris, Iesu Christi et Apostolórum.///Opto ut in caritáte me audiátis, ne hæc scribens in testimónium contra vos//sim. Sed et oráte pro me, qui in Dei misericórdia caritáte vestra indígeo, ut//dignus fiam, qui ássequar sortem mihi instántem, ne réprobus invéniar.///Salútat vos cáritas Smyrnæórum et Ephesiórum. Mémores estóte in ómnibus//oratiónibus vestris Ecclésiæ, quæ est in Sýria, de qua et nomen habére non sum//dignus, qui sim eórum últimus. Valéte in Iesu Christo, subiécti epíscopo ut Dei//præcépto, simíliter et presbytério. Ac singillátim omnes alter álterum dilígite//corde indivúlso.///Immolátur pro vobis spíritus meus non solum nunc, sed et quando Deum//nactus fúero. Adhuc enim in perículo versor; sed fidélis est Pater in Iesu Christo,//ut ímpleat petitiónem meam et vestram; in quo opto ut inveniámini sine mácula.
RESPONSORIUM
(2 Th 2, 14-15 a; Eccli 15, 13)
℟.//Deus vocávit vos per evangélium in acquisitiónem glóriæ Dómini nostri//Iesu Christi.
*//Itaque state et tenéte traditiónes, quas didicístis.
℣.//Omne exsecraméntum erróris odit Dóminus et non erit amábile timéntibus//eum.
*//Itaque state et tenéte traditiónes, quas didicístis.
Oratio
Omnípotens sempitérne Deus, qui abundántia pietátis tuæ et mérita//súpplicum excédis et vota, effúnde super nos misericórdiam tuam, ut dimíttas//quæ consciéntia métuit et adícias quod orátio non præsúmit. Per Dóminum.
FERIA V HEBDOMADÆ XXVII
Ad Officium lectionis
LECTIO PRIOR
De Epístola prima beáti Pauli apóstoli ad Timótheum
5, 3-25
De viduis et presbyteris
Caríssime://[3]//Víduas honóra, quæ vere víduæ sunt.//[4]//Si qua autem vídua fílios//aut nepótes habet, discant primum domum suam pie régere et mútuam vicem//réddere paréntibus, hoc enim accéptum est coram Deo.//[5]//Quæ autem vere vídua//est et desoláta, sperat in Deum et instat obsecratiónibus et oratiónibus nocte ac//die;//[6]//nam quæ in delíciis est vivens, mórtua est.//[7]//Et hæc prǽcipe, ut//irreprehensíbiles sint.//[8]//Si quis autem suórum et máxime domesticórum curam//non habet, fidem negávit et est infidéli detérior.///[9]//Vídua adscribátur non minus sexagínta annórum, quæ fúerit uníus viri uxor,//[10]//in opéribus bonis testimónium habens: si fílios educávit, si hospítio recépit, si//sanctórum pedes lavit, si tribulatiónem patiéntibus subministrávit, si omne opus//bonum subsecúta est.//[11]//Adulescentióres autem víduas devíta; cum enim luxuriátæ//fúerint advérsus Christum, núbere volunt,//[12]//habéntes damnatiónem, quia primam//fidem írritam fecérunt;//[13]//simul autem et otiósæ discunt circumíre domos, non//solum otiósæ sed et verbósæ et curiósæ, loquéntes quæ non opórtet.//[14]//Volo ergo//iunióres núbere, fílios procreáre, dóminas domus esse, nullam occasiónem dare//adversário maledícti grátia;//[15]//iam enim quædam convérsæ sunt retro Sátanam.///[16]//Si qua fidélis habet víduas, subminístret illis, et non gravétur ecclésia, ut//his, quæ vere víduæ sunt, suffíciat.///[17]//Qui bene præsunt presbýteri, dúplici honóre digni habeántur, máxime qui//labórant in verbo et doctrína;//[18]//dicit enim Scriptúra: «//*Non infrenábis os bovi//*trituránti//» et: «//*Dignus operárius mercéde sua//».//[19]//Advérsus presbýterum//accusatiónem noli recípere, nisi//*sub duóbus vel tribus téstibus//.//[20]//Peccántes coram//ómnibus árgue, ut et céteri timórem hábeant.//[21]//Testíficor coram Deo et Christo//Iesu et eléctis ángelis, ut hæc custódias sine præiudício nihil fáciens in áliquam//partem declinándo.//[22]//Manus cito némini imposúeris neque communicáveris//peccátis aliénis; teípsum castum custódi.///[23]//Noli adhuc aquam bíbere, sed vino módico útere propter stómachum et//frequéntes tuas infirmitátes.///[24]//Quorúndam hóminum peccáta manifésta sunt præcedéntia ad iudícium,//quosdam autem et subsequúntur;//[25]//simíliter et facta bona manifésta sunt, et, quæ//áliter se habent, abscóndi non possunt.
RESPONSORIUM
(Phil 1, 27; 2, 4. 5)
℟.//Digne evangélio Christi conversámini, unánimes concertántes fide//evangélii;
*//Non quæ sua sunt sínguli considerántes, sed et ea quæ aliórum.
℣.//Hoc sentíte in vobis, quod et in Christo Iesu.
*//Non quæ sua sunt sínguli//considerántes, sed et ea quæ aliórum.
LECTIO ALTERA
Ex Epístola sancti Ignátii Antiochéni epíscopi et mártyris ad Philadelphénses
(Inscriptio; nn. 1, 1 – 2, 1; 3, 2 – 5: Funk 1, 225-229)
Unus episcopus cum presbyterio et diaconis
Ignátius, qui et Theóphorus, Ecclésiæ Dei Patris et Dómini Iesu Christi, quæ//est Philadelphíæ in Asia, misericórdiam consecútæ et firmátæ in concórdia cum//Deo et exsultánti in passióne Dómini nostri inseparabíliter ac per resurrectiónem//eius plene instrúctæ de omni misericórdia, quam salúto in sánguine Iesu Christi,//quæ est gáudium meum sempitérnum et stábile, máxime si uníti sunt cum//epíscopo et presbýteris eius et diáconis iuxta senténtiam Christi designátis, quos//secúndum própriam voluntátem suam firmávit in stabilitáte per Sanctum suum//Spíritum.///Hunc epíscopum cognóvi non a seípso neque per hómines neque ob inánem//glóriam, sed caritáte Patris et Dómini Iesu Christi obtinuísse ministérium regéndi//cœtum. Valde admirátus sum eius modéstiam, qui siléndo poténtior est quam qui//vana loquúntur. Cónsonus enim est mandátis Dei ut cíthara chordis. Quaprópter//beátam prǽdico mentem eius piam, eam virtútibus ornátam et perféctam sciens,//et immobilitátem eius ac lenitátem instar mansuetúdinis Dei vivi.///Fílii ítaque lucis veritátis, fúgite divisiónem et pravas doctrínas; ubi autem//pastor est, eódem ut oves sequámini.///Quotquot enim Dei et Iesu Christi sunt, hi sunt cum epíscopo; et quotquot//pæniténtia ducti redíerint ad unitátem Ecclésiæ, et hi Dei erunt, ut secúndum//Iesum Christum vivant. Ne errétis, fratres mei. Si quis schisma faciéntem//sectátur,//*regni divíni hereditátem non conséquitur//; si quis ámbulat in aliéna//doctrína, is non assentítur passióni.///Studeátis ígitur una eucharístia uti; una enim est caro Dómini nostri Iesu//Christi et unus calix in unitátem sánguinis ipsíus, unum altáre, sicut unus//epíscopus cum presbytério et diáconis, consérvis meis; ut, quod faciátis,//secúndum Deum faciátis.///Fratres mei, valde effúsus sum in amórem vestri et valde lætátus róboro vos;//non ego vero, sed Iesus Christus, cuius grátia vinctus plus tímeo, quia nondum//sum perféctus; sed orátio vestra ad Deum me perfíciet, ut sorte per//misericórdiam mihi assignáta pótiar, confúgiens ad Evangélium tamquam ad//corporáliter præséntem Christum, et ad Apóstolos tamquam ad præsens Ecclésiæ//presbytérium.
RESPONSORIUM
(Eph 2, 20. 22. 21)
℟.//Superædificáti estis super fundaméntum apostolórum et prophetárum, ipso//summo angulári lápide Christo Iesu;
*//In quo et vos coædificámini in//habitáculum Dei in Spíritu.
℣.//In ipso omnis ædificátio compácta crescit in templum sanctum in//Dómino.
*//In quo et vos coædificámini in habitáculum Dei in Spíritu.
Oratio
Omnípotens sempitérne Deus, qui abundántia pietátis tuæ et mérita//súpplicum excédis et vota, effúnde super nos misericórdiam tuam, ut dimíttas//quæ consciéntia métuit et adícias quod orátio non præsúmit. Per Dóminum.
FERIA VI HEBDOMADÆ XXVII
Ad Officium lectionis
LECTIO PRIOR
De Epístola prima beáti Pauli apóstoli ad Timótheum
6, 1-10
De servis. De falsis doctoribus
Caríssime://[1]//Quicúmque sunt sub iugo, servi dóminos suos omni honóre//dignos arbitréntur, ne nomen Dei et doctrína blasphemétur.//[2]//Qui autem fidéles//habent dóminos, non contémnant, quia fratres sunt, sed magis sérviant, quia//fidéles sunt et dilécti, qui benefícii partícipes sunt. Hæc doce et exhortáre.///[3]//Si quis áliter docet et non accédit sanis sermónibus Dómini nostri Iesu//Christi et ei, quæ secúndum pietátem est, doctrínæ,//[4]//supérbus est, nihil sciens,//sed languens circa quæstiónes et pugnas verbórum, ex quibus oriúntur invídiæ,//contentiónes, blasphémiæ, suspiciónes malæ,//[5]//conflictatiónes hóminum mente//corruptórum et qui veritáte priváti sunt, existimántium quæstum esse pietátem.///[6]//Est autem quæstus magnus píetas cum sufficiéntia.//[7]//Nihil enim intúlimus in//mundum, quia nec auférre quid póssumus;//[8]//habéntes autem aliménta et quibus//tegámur, his conténti érimus.//[9]//Nam qui volunt dívites fíeri, íncidunt in//tentatiónem et láqueum et desidéria multa stulta et nocíva, quæ mergunt hómines//in intéritum et perditiónem;//[10]//radix enim ómnium malórum est cupíditas, quam//quidam appeténtes erravérunt a fide et inseruérunt se dolóribus multis.
RESPONSORIUM
(Mt 6, 25; 1 Tim 6, 8)
℟.//Ne sollíciti sitis ánimæ vestræ quid manducétis, neque córpori vestro quid//induámini.
*//Nonne ánima plus est quam esca et corpus quam vestiméntum?
℣.//Habéntes autem aliménta et quibus tegámur, his conténti érimus.
*//Nonne//ánima plus est quam esca et corpus quam vestiméntum?
LECTIO ALTERA
Ex Commonitório primo sancti Vincéntii Lerinénsis presbýteri
(Cap. 23: PL 50, 667-668)
Christianæ religionis dogmatis profectus
Nullúsne in Ecclésia Christi proféctus habébitur religiónis? Habeátur plane,//et máximus.///Nam quis ille est tam ínvidus homínibus, tam exósus Deo, qui istud//prohibére conétur? Sed ita tamen ut vere proféctus sit ille fídei, non permutátio.//Síquidem ad proféctum pértinet ut in semetípsum unaquǽque res amplificétur;//ad permutatiónem vero, ut áliquid ex álio in áliud transvertátur.///Crescat ígitur opórtet et multum vehementérque profíciat tam singulórum//quam ómnium, tam uníus hóminis quam totíus Ecclésiæ, ætátum ac sæculórum//grádibus intellegéntia, sciéntia, sapiéntia, sed in suo dumtáxat génere, in eódem//scílicet dógmate, eódem sensu eadémque senténtia.///Imitétur animárum relígio ratiónem córporum: quæ licet annórum procéssu//números suos evólvant et éxplicent, éadem tamen quæ erant pérmanent. Multum//ínterest inter puerítiæ florem et senectútis maturitátem; sed iídem tamen ipsi//fiunt senes qui fúerant adulescéntes; ut quamvis uníus eiusdémque hóminis//status habitúsque mutétur, una tamen nihilóminus eadémque natúra, una//eadémque persóna sit.///Parva lacténtium membra, magna iúvenum, éadem ipsa sunt tamen. Quot//parvulórum artus, tot virórum; et si qua illa sunt quæ ævi maturióris ætáte//pariántur, iam in séminis ratióne prosérta sunt; ut nihil novum póstea proferátur//in sénibus quod non in púeris iam ante latitáverit.///Unde non dúbium est hanc esse legítimam et rectam proficiéndi régulam,//hunc ratum atque pulchérrimum crescéndi órdinem, si eas semper in//grandióribus partes ac formas númerus detéxat ætátis quas in párvulis Creatóris//sapiéntia præformáverat.///Quod si humána spécies in áliquam deínceps non sui géneris vertátur//effígiem aut certe addátur quíppiam membrórum número vel detrahátur, necésse//est ut totum corpus vel intércidat vel prodigiósum fiat vel certe debilitétur: ita//étiam christiánæ religiónis dogma sequátur has decet proféctuum leges, ut annis//scílicet consolidétur, dilatétur témpore, sublimétur ætáte.///Sevérunt maióres nostri antíquitus in hac ecclesiástica ségete tritíceæ fídei//sémina: iníquum valde et incóngruum est ut nos eórum pósteri pro germána//veritáte fruménti subditícium zizániæ legámus errórem.///Quin pótius hoc rectum et cónsequens est, ut, primis atque extrémis síbimet//non discrepántibus, de increméntis tritíceæ institutiónis tritícei quoque dógmatis//frugem demetámus; ut, cum áliquid ex illis séminum primórdiis accéssu//témporis evolvátur, et nunc lætétur et excolátur.
RESPONSORIUM
(Deut 4, l a. 2 a; Io 6, 63 b)
℟.//Israel, audi præcépta et iudícia, quæ ego dóceo vos:
*//Non addétis ad//verbum quod vobis loquor, neque auferétis ex eo.
℣.//Verba quæ ego locútus sum vobis, Spíritus sunt et vita sunt.
*//Non addétis//ad verbum quod vobis loquor, neque auferétis ex eo.
Oratio
Omnípotens sempitérne Deus, qui abundántia pietátis tuæ et mérita//súpplicum excédis et vota, effúnde super nos misericórdiam tuam, ut dimíttas//quæ consciéntia métuit et adícias quod orátio non præsúmit. Per Dóminum.
SABBATO HEBDOMADÆ XXVII
Ad Officium lectionis
LECTIO PRIOR
De Epístola prima beáti Pauli apóstoli ad Timótheum
6, 11-21
Ultima exhortatio
[11]//Tu, o homo Dei, hæc fuge; sectáre vero iustítiam, pietátem, fidem,//caritátem, patiéntiam, mansuetúdinem.//[12]//Certa bonum certámen fídei,//apprehénde vitam ætérnam, ad quam vocátus es, et conféssus es bonam//confessiónem coram multis téstibus.///[13]//Præcípio tibi coram Deo, qui vivíficat ómnia, et Christo Iesu, qui//testimónium réddidit sub Póntio Piláto bonam confessiónem,//[14]//ut serves//mandátum sine mácula irreprehensíbile usque in advéntum Dómini nostri Iesu//Christi,//[15]//quem suis tempóribus osténdet beátus et solus potens, Rex regnántium//et Dóminus dominántium,//[16]//qui solus habet immortalitátem, lucem hábitans//inaccessíbilem, quem vidit nullus hóminum nec vidére potest; cui honor et//impérium sempitérnum. Amen.///[17]//Divítibus huius sǽculi prǽcipe non supérbe sápere neque speráre in incérto//divitiárum, sed in Deo, qui præstat nobis ómnia abúnde ad fruéndum,//[18]//bene//ágere, dívites fíeri in opéribus bonis, fácile tribúere, communicáre,//[19]//thesaurizáre//sibi fundaméntum bonum in futúrum, ut apprehéndant veram vitam.///[20]//O Timóthee, depósitum custódi, devítans profánas vocum novitátes et//oppositiónes falsi nóminis sciéntiæ,//[21]//quam quidam profiténtes circa fidem//aberravérunt.///Grátia vobíscum.
RESPONSORIUM
(Col 2, 6-7; Mt 6, 19 a. 20 a)
℟.//Sicut accepístis Christum Iesum Dóminum, in ipso ambuláte, radicáti et//superædificáti in ipso et confirmáti fide sicut didicístis,
*//Abundántes in//gratiárum actióne.
℣.//Nolíte thesaurizáre vobis thesáuros in terra; thesaurizáte autem vobis//thesáuros in cælo.
*//Abundántes in gratiárum actióne.
LECTIO ALTERA
Ex Homilíis sancti Gregórii Magni papæ in Evangélia
(Hom. 17, 3. 14: PL 76, 1139-1140. 1146)
Ministerium actionis nostræ
Missis prædicatóribus, quid dicat Dóminus audiámus://*Messis quidem multa,//*operárii autem pauci. Rogáte ergo dóminum messis, ut mittat operários in//*messem suam//. Ad messem multam operárii pauci sunt, quod sine gravi mæróre//loqui non póssumus, quia etsi sunt qui bona áudiant, desunt qui dicant. Ecce//mundus sacerdótibus plenus est, sed tamen in messe Dei rarus valde invenítur//operátor, quia offícium quidem sacerdotále suscépimus, sed opus offícii non//implémus.///Sed pensáte, fratres caríssimi, pensáte quod dícitur://*Rogáte dóminum messis,//*ut mittat operários in messem suam//. Vos pro nobis pétite, ut digna vobis operári//valeámus, ne ab exhortatióne lingua tórpeat, ne postquam prædicatiónis locum//suscépimus, apud iustum iúdicem nostra nos tacitúrnitas addícat. Sæpe enim pro//sua nequítia prædicántium lingua restríngitur; sæpe vero ex subiectórum culpa//ágitur ut eis qui præsunt, prædicatiónis sermo subtrahátur.///Ex sua quippe nequítia prædicántium lingua restríngitur, sicut Psalmísta ait://*Peccatóri autem dixit Deus: Quare tu enárras iustítias meas?//Et rursum ex vítio//subiectórum vox prædicántium prohibétur sicut ad Ezechiélem Dóminus dicit://*Linguam tuam adhæréscere fáciam paláto tuo, et eris mutus, nec quasi vir//*obiúrgans, quia domus exásperans est//. Ac si apérte dicat: Idcírco tibi//prædicatiónis sermo tóllitur, quia dum me in suis áctibus plebs exásperat, non est//digna cui exhortátio veritátis fiat. Ex cuius ergo vítio prædicatóri sermo//subtrahátur, non fácile cognóscitur. Quia vero pastóris tacitúrnitas aliquándo sibi,//semper autem subiéctis nóceat, certíssime scitur.///Est et áliud, fratres caríssimi, quod me de vita pastórum veheménter afflígit,//sed ne cui hoc iniuriósum videátur fortásse quod ássero, me quoque páriter//accúso, quamvis barbárici témporis necessitáte compúlsus, valde in his iáceo//invítus.///Ad exterióra enim negótia delápsi sumus et áliud ex honóre suscépimus//atque áliud offício actiónis exhibémus. Ministérium prædicatiónis relínquimus,//et ad pænam nostram, ut vídeo, epíscopi vocámur, qui honóris nomen, non//virtútem tenémus. Relínquunt namque Deum hi qui nobis commíssi sunt, et//tacémus. In pravis áctibus iacent, et correptiónis manum non téndimus.///Sed quando nos vitam corrígere valeámus aliénam, qui neglégimus nostram?//Curis enim sæculáribus inténti, tanto insensibilióres intus effícimur, quanto ad ea//quæ foris sunt studiosióres vidémur.///Unde bene sancta Ecclésia de membris suis infirmántibus dicit://*Posuérunt//*me custódem in víneis, víneam meam non custodívi//. Custódes in víneis pósiti,//nostram víneam mínime custodímus, quia dum extráneis actiónibus implicámur,//ministérium actiónis nostræ neglégimus.
RESPONSORIUM
(Lc 10, 2; Ps 61 (62), 9)
℟.//Messis quidem multa, operárii autem pauci; rogáte ergo Dóminum//messis,
*//Ut mittat operários in messem suam.
℣.//Speráte in eo, omnis congregátio pópuli, effúndite coram illo corda//vestra.
*//Ut mittat operários in messem suam.
Oratio
Omnípotens sempitérne Deus, qui abundántia pietátis tuæ et mérita//súpplicum excédis et vota, effúnde super nos misericórdiam tuam, ut dimíttas//quæ consciéntia métuit et adícias quod orátio non præsúmit. Per Dóminum.
DOMINICA
Ad Officium lectionis
LECTIO PRIOR
Incipit liber Aggǽi prophétæ
1, 1 — 2, 9
Hortatio ad templum reædificandum. Templi futuri gloria
[1,1]//In anno secúndo Daríi regis, in mense sexto, in die prima mensis, factum//est verbum Dómini in manu Aggǽi prophétæ ad Zoróbabel fílium Saláthiel//ducem Iudæ et ad Iesua fílium Iósedec sacerdótem magnum dicens://[2]//«Hæc ait//Dóminus exercítuum dicens: Pópulus iste dicit: “Nondum venit tempus domus//Dómini ædificándæ”».//[3]//Et factum est verbum Dómini in manu Aggǽi prophétæ//dicens://[4]//«Numquid tempus vobis est, ut habitétis in dómibus laqueátis, et domus//ista desérta?//[5]//Et nunc hæc dicit Dóminus exercítuum: Pónite corda vestra super//vias vestras://[6]//seminástis multum et intulístis parum, comedístis et non estis//satiáti, bibístis et non estis inebriáti, operuístis vos et non estis calefácti, et, qui//pro mercéde operátus est, misit eam in sácculum pertúsum.//[7]//Hæc dicit Dóminus//exercítuum: Pónite corda vestra super vias vestras.//[8]//Ascéndite in montem,//portáte lignum et ædificáte domum, et acceptábilis mihi erit et glorificábor, dicit//Dóminus.//[9]//Respexístis ad ámplius, et ecce factum est minus; et intulístis in//domum, et exsufflávi illud. Quam ob causam?, dicit Dóminus exercítuum. Quia//domus mea desérta est, et vos festinátis unusquísque in domum suam.//[10]//Propter//hoc super vos prohíbiti sunt cæli, ne darent rorem, et terra prohíbita est, ne daret//fructum suum.//[11]//Et vocávi siccitátem super terram et super montes et super//tríticum et super vinum et super óleum et, quæcúmque profert humus, et super//hómines et super iuménta et super omnem labórem mánuum».///[12]//Et audívit Zoróbabel fílius Saláthiel et Iesua fílius Iósedec sacérdos magnus//et omnes relíquiæ pópuli vocem Dómini Dei sui et verba Aggǽi prophétæ, sicut//misit eum Dóminus Deus eórum ad ipsos; et tímuit pópulus a fácie Dómini.///[13]//Et dixit Aggǽus núntius Dómini secúndum mandátum Dómini pópulo//dicens: «Ego vobíscum, dicit Dóminus».//[14]//Et suscitávit Dóminus spíritum//Zoróbabel fílii Saláthiel ducis Iudæ et spíritum Iesua fílii Iósedec sacerdótis//magni et spíritum reliquórum ómnium de pópulo; et ingréssi sunt et faciébant//opus in domo Dómini exercítuum Dei sui.//[15]//In die vicésima et quarta mensis, in//sexto mense, in anno secúndo Daríi regis.///[2,1]//In séptimo mense, vicésima et prima mensis, factum est verbum Dómini in//manu Aggǽi prophétæ dicens://[2]//«Lóquere ad Zoróbabel fílium Saláthiel ducem//Iudæ et ad Iesua fílium Iósedec, sacerdótem magnum et ad réliquos pópuli//dicens://[3]//Quis in vobis est derelíctus, qui vidit domum istam in glória sua prima?//Et quid vos vidétis eam nunc? Numquid non ita est quasi non sit in óculis//vestris?//[4]//Sed et nunc confortáre, Zoróbabel, dicit Dóminus, et confortáre, Iesua//fili Iósedec sacérdos magne, et confortáre, omnis pópule terræ, dicit Dóminus//exercítuum; et fácite, quóniam ego vobíscum sum, dicit Dóminus exercítuum.//[5]//Verbum quod pépigi vobíscum, cum egrederémini de terra Ægýpti, et spíritus//meus stat in médio vestrum: nolíte timére.//[6]//Quia hæc dicit Dóminus exercítuum://Adhuc unum módicum est, et ego commovébo cælum et terram et mare et//áridam.//[7]//Et movébo omnes gentes, et vénient thesáuri cunctárum géntium, et//implébo domum istam glória, dicit Dóminus exercítuum.//[8]//Meum est argéntum et//meum est aurum, dicit Dóminus exercítuum.//[9]//Maior erit glória domus istíus//novíssima plus quam prima, dicit Dóminus exercítuum; et in loco isto dabo//pacem, dicit Dóminus exercítuum».
RESPONSORIUM
(Ag 1, 8; Is 56, 7 c)
℟.//Ascéndite in montem et ædificáte domum
*//Et acceptábilis mihi erit, dicit//Dóminus.
℣.//Domus mea, domus oratiónis vocábitur cunctis pópulis.
*//Et acceptábilis//mihi erit, dicit Dóminus.
LECTIO ALTERA
Ex Commentário sancti Cyrílli Alexandríni epíscopi in Aggǽum
(Cap. 14: PG 71, 1047-1050)
Nomen meum glorificatum est in gentibus
Témpore advéntus Salvatóris nostri gloriósius absque ulla comparatióne//divínum templum appáruit tantóque illo vétere præclárius et excelléntius, quanto//quis cultum religiónis legálem a cultu in Christo et evangélico et veritátem ab//umbris différre iudicáverit.///Ad hæc illud quoque dici posse árbitror. Unum erat templum, et//Hierosólymis tantum, et una gens Israelítica in eódem sacrifíciis fungebátur.//Postquam vero nostrum símilis factus est Unigénitus, cum esset//*Deus et//*Dóminus, et illúxit nobis//, ut ait Scriptúra, de cétero orbis terrárum dómibus//sanctis et adoratóribus innumerabílibus, qui spiritálibus sacrifíciis et odóribus//universórum Deum venerántur, implétus est. Et hoc, opínor, est quod Malachías,//tamquam ex persóna Dei præcínuit://*Quia magnus rex ego, dicit Dóminus, et//*nomen meum glorificátum est in géntibus, et in omni loco incénsum offértur//*nómini meo, et sacrifícium mundum.///Verum est ígitur, glóriam novíssimi templi, Ecclésiæ puta, maiórem fore.//Sollícitis autem et de eius ædificatióne laborántibus velut xénium a Salvatóre et//donum de cælo datum iri Christum, ómnium pacem,//*per quem accéssum//*habémus in uno Spíritu ad Patrem//, declárat, cum ait://*Dabo pacem in loco isto, et//*pacem ánimæ in acquisitiónem omni construénti ad excitándum templum hoc//.//Ait enim alícubi Christus quoque://*Pacem meam do vobis//. Quæ res quómodo//condúcat diligéntibus, docébit Paulus://*Pax Christi//, inquit,//*quæ exsúperat omnem//*sensum, custódiet corda vestra et intellegéntias vestras//. Orábat item sápiens//Isaías, dicens://*Dómine Deus noster, pacem da nobis, ómnia enim reddidísti//*nobis//; quia semel Christi pace dignátis fácile ánimam suam serváre et ad virtútis//munus probe expléndum ánimum dirígere licet.///Itaque omni construénti pacem datum iri profitétur. Sive enim Ecclésiam//quíspiam ædíficat, et mystagógus, sive sacrórum mysteriórum intérpres, super//domum Dei constitútus est: sive suæ ánimæ prodest, ut lápidem vivum et//spiritálem se éxhibens//*in templum sanctum, et habitáculum Dei in spíritu//, talis//hoc emoluménti omníno reportábit, ut ánimæ suæ salútem adipísci non//difficúlter possit.
RESPONSORIUM
(Ps 83 (84), 5; Zac 2, 15 a)
℟.//Beáti qui hábitant in domo tua, Dómine:
*//In perpétuum laudábunt te.
℣.//Applicabúntur gentes multæ ad Dóminum in die illa et erunt ei in//pópulum.
*//In perpétuum laudábunt te.
Oratio
Tua nos, quǽsumus, Dómine, grátia semper et prævéniat et sequátur ac bonis//opéribus iúgiter præstet esse inténtos. Per Dóminum.
FERIA II HEBDOMADA XXVIII
Ad Officium lectionis
LECTIO PRIOR
De libro Aggǽi prophétæ
2, 10-23
Benedictiones futuræ. Promissiones Zorobabel factæ
[10]//In vicésima et quarta noni mensis, in anno secúndo Daríi, factum est//verbum Dómini ad Aggǽum prophétam dicens://[11]//«Hæc dicit Dóminus//exercítuum: Intérroga sacerdótes legem dicens://[12]//Si túlerit homo carnem//sanctificátam in ora vestiménti sui et tetígerit de summitáte eius panem aut//pulméntum aut vinum aut óleum aut omnem cibum, numquid sanctificábitur?».//Respondéntes autem sacerdótes dixérunt: «Non».//[13]//Et dixit Aggǽus: «Si tetígeris//pollútus cadávere ómnia hæc, numquid contaminabúntur?». Et respondérunt//sacerdótes et dixérunt: «Contaminabúntur».//[14]//Et respóndit Aggǽus et dixit: «Sic//pópulus iste et sic gens ista ante fáciem meam, dicit Dóminus, et sic omne opus//mánuum eórum et ómnia, quæ ófferunt ibi, contamináta sunt.///[15]//Et nunc pónite corda vestra a die hac et supra: Antequam ponerétur lapis//super lápidem in templo Dómini,//[16]//quid fuístis? Cum accederétis ad acérvum//vigínti modiórum, erant decem; cum intrarétis ad tórcular, ut haurirétis//quinquagínta lagénas, erant vigínti.//[17]//Percússi vos ariditáte et rubígine et//grándine ómnia ópera mánuum vestrárum, et non fuit in vobis qui reverterétur ad//me, dicit Dóminus.//[18]//Pónite corda vestra ex die ista et in futúrum, a die vicésima//et quarta noni mensis, a die, qua fundaménta iacta sunt templi Dómini, pónite//super cor vestrum.//[19]//Numquid adhuc semen in hórreo est, et adhuc vínea et ficus//et malogranátum et lignum olívæ non portávit fructum? Ex die hac benedícam».///[20]//Et factum est verbum Dómini secúndo ad Aggǽum in vicésima et quarta//mensis dicens://[21]//«Lóquere ad Zoróbabel ducem Iudæ dicens: Ego movébo cælum//páriter et terram//[22]//et subvértam sólium regnórum et cónteram fortitúdinem//regnórum géntium et subvértam quadrígam et ascensóres eius; et descéndent//equi et ascensóres eórum, unusquísque percússus gládio fratris sui.//[23]//In die illo,//dicit Dóminus exercítuum, assúmam te, Zoróbabel fili Saláthiel, serve meus,//dicit Dóminus, et ponam te quasi signáculum, quia te elégi», dicit Dóminus//exercítuum.
RESPONSORIUM
(Ag 2, 7. 9 b)
℟.//Movébo omnes gentes et vénient thesáuri cunctárum géntium;
*//Implébo//domum istam glória.
℣.//Et in loco isto dabo pacem, dicit Dóminus exercítuum.
*//Implébo domum//istam glória.
LECTIO ALTERA
Ex Tractátu sancti Fulgéntii Ruspénsis epíscopi Contra Fabiánum
(Cap. 28, 16-19: CCL 91 A, 813-814)
Participatio corporis et sanguinis Domini sanctificat nos
Illud implétur in sacrifíciis offeréndis, quod ipsum Salvatórem nostrum//præcepísse beátus testátur Apóstolus dicens://*Quóniam Dóminus Iesus in qua//*nocte tradebátur accépit panem et grátias agens fregit et dixit: Hoc est corpus//*meum pro vobis; hoc fácite in meam commemoratiónem. Simíliter et cálicem//*postquam cenávit, dicens: Hic calix novum testaméntum est in meo sánguine;//*hoc fácite, quotiescúmque bibétis, in meam commemoratiónem. Quotiescúmque//*enim manducábitis panem hunc et cálicem bibétis, mortem Dómini annuntiábitis//*donec véniat//.///Ideo ígitur sacrifícium offértur, ut mors Dómini annuntiétur et eius fiat//commemorátio, qui pro nobis pósuit ánimam suam. Ipse autem ait://*Maiórem hac//*dilectiónem nemo habet quam ut ánimam suam quis ponat pro amícis suis//.//Quóniam ergo Christus pro nobis caritáte mórtuus est, cum témpore sacrifícii//commemoratiónem mortis eius fácimus, caritátem nobis tríbui per advéntum//Sancti Spíritus postulámus; hoc supplíciter exorántes, ut per ipsam caritátem qua//pro nobis Christus crucifígi dignátus est, nos quoque grátia Sancti Spíritus//accépta, mundum crucifíxum habére et mundo crucifígi possímus; imitantésque//Dómini nostri mortem, sicut Christus,//*quod mórtuus est peccáto, mórtuus est//*semel, quod autem vivit, vivit Deo//, étiam nos//*in novitáte vitæ ambulémus//; et//múnere caritátis accépto, moriámur peccáto et vivámus Deo.///*Cáritas enim Dei diffúsa est in córdibus nostris per Spíritum Sanctum, qui//*datus est nobis//. Nam et ipsa participátio córporis et sánguinis Dómini, cum eius//panem manducámus et cálicem bíbimus, hoc útique nobis insínuat, ut moriámur//mundo et vitam nostram abscónditam habeámus cum Christo in Deo, carnémque//nostram crucifigámus cum vítiis et concupiscéntiis suis.///Sic fit ut omnes fidéles, qui Deum et próximum díligunt, etiámsi non bibant//cálicem corpóreæ passiónis, bibant tamen cálicem domínicæ caritátis; quo//inebriáti, membra sua quæ sunt super terram mortíficent et indúti Dóminum//Iesum Christum, carnis curam non fáciant in desidériis; neque contempléntur//quæ vidéntur, sed quæ non vidéntur. Sic enim calix Dómini bíbitur, dum sancta//cáritas custodítur; sine qua, si corpus suum quisquam tradíderit ut árdeat, nihil ei//prodest. Dono autem caritátis hoc nobis confértur, ut hoc in veritáte simus, quod//in sacrifício mýstice celebrámus.
RESPONSORIUM
(Cf. Lc 22, 19; Io 6, 58)
℟.//Accépit Iesus panem, grátias egit et fregit; et dedit eis dicens:
*//Hoc est//corpus meum, quod pro vobis datur; hoc fácite in meam commemoratiónem.
℣.//Hic est panis qui de cælo descéndit; qui mandúcat hunc panem, vivet in//ætérnum.
*//Hoc est corpus meum, quod pro vobis datur; hoc fácite in meam//commemoratiónem.
Oratio
Tua nos, quǽsumus, Dómine, grátia semper et prævéniat et sequátur ac bonis//opéribus iúgiter præstet esse inténtos. Per Dóminum.
FERIA III HEBDOMADA XXVIII
Ad Officium lectionis
LECTIO PRIOR
Incipit liber Zacharíæ prophétæ
1, 1 — 2, 4
Visio Ierusalem reædificandæ
[1,1]//In mense octávo, in anno secúndo Daríi, factum est verbum Dómini ad//Zacharíam fílium Barachíæ fílii Addo prophétam dicens://[2]//«Irátus est Dóminus//super patres vestros iracúndia.//[3]//Et dices ad eos: Hæc dicit Dóminus exercítuum://Convertímini ad me, ait Dóminus exercítuum; et convértar ad vos, dicit Dóminus//exercítuum.//[4]//Ne sitis sicut patres vestri, ad quos clamábant prophétæ prióres//dicéntes: Hæc dicit Dóminus exercítuum: Convertímini de viis vestris malis et//de cogitatiónibus vestris malis; et non audiérunt, neque attendérunt ad me, dicit//Dóminus.//[5]//Patres vestri ubi sunt? Et prophétæ numquid in sempitérnum vivent?//[6]//Verúmtamen verba mea et præcépta mea, quæ mandávi servis meis prophétis,//numquid non attigérunt patres vestros? Et convérsi sunt et dixérunt: “Sicut//cogitávit Dóminus exercítuum fácere nobis, secúndum vias nostras et secúndum//adinventiónes nostras fecit nobis”».///[7]//In die vicésima et quarta undécimi mensis, qui est mensis Sabath, in anno//secúndo Daríi, factum est verbum Dómini ad Zacharíam fílium Barachíæ fílii//Addo prophétam dicens://[8]//«Vidi per noctem, et ecce vir sedens super equum//rufum et ipse stabat inter myrtéta, quæ erant in profúndo; et post eum equi rufi,//fulvi et albi.//[9]//Et dixi: “Quid sunt isti, dómine mi?”. Et dixit ad me ángelus, qui//loquebátur in me: “Ego osténdam tibi quid sint isti”.//[10]//Et respóndit vir, qui stabat//inter myrtéta, et dixit: “Isti sunt quos misit Dóminus, ut perambulárent terram”.//[11]//Et respondérunt ángelo Dómini, qui stabat inter myrtéta, et dixérunt://“Perambulávimus terram, et ecce omnis terra habitátur et quiéscit”.///[12]//Et respóndit ángelus Dómini et dixit: “Dómine exercítuum, úsquequo tu//non miseréberis Ierúsalem et úrbium Iudæ, quibus irátus es? Iste septuagésimus//annus est!”.//[13]//Et respóndit Dóminus ángelo, qui loquebátur in me verba bona,//verba consolatória.//[14]//Et dixit ad me ángelus, qui loquebátur in me: “Clama//dicens: Hæc dixit Dóminus exercítuum: Zelátus sum Ierúsalem et Sion zelo//magno,//[15]//sed ira magna ego iráscor super gentes opuléntas, quia ego irátus sum//parum, ipsi vero adiuvérunt in malum.//[16]//Proptérea hæc dicit Dóminus: Revértar//ad Ierúsalem in misericórdiis. Domus mea ædificábitur in ea, ait Dóminus//exercítuum, et perpendículum extendétur super Ierúsalem.//[17]//Adhuc clama dicens://Hæc dicit Dóminus exercítuum: Adhuc áffluent civitátes meæ bonis, et//consolábitur adhuc Dóminus Sion et éliget adhuc Ierúsalem”.///[2,1]//Et levávi óculos meos et vidi, et ecce quáttuor córnua;//[2]//et dixi ad ángelum,//qui loquebátur in me: “Quid sunt hæc?”. Et dixit ad me: “Hæc sunt córnua, quæ//ventilavérunt Iudam et Israel et Ierúsalem”.//[3]//Et osténdit mihi Dóminus quáttuor//fabros;//[4]//et dixi: “Quid isti véniunt fácere?”. Qui respóndit dicens: “Hæc sunt//córnua, quæ ventilavérunt Iudam per síngulos viros, ut nemo eórum leváret//caput suum; et venérunt isti deterrére ea, ut deíciant córnua géntium, quæ//levavérunt cornu super terram Iudæ, ut dispérgerent eam”».
RESPONSORIUM
(Zac 1, 16 a; Ap 21, 23)
℟.//Revértar ad Ierúsalem in misericórdiis:
*//Domus mea ædificábitur in ea.
℣.//Cívitas non eget sole neque luna, nam lucérna eius est Agnus.
*//Domus//mea ædificábitur in ea.
LECTIO ALTERA
Ex Instructiónibus sancti Columbáni abbátis
(Instr. De compunctione, 12, 2-3: Opera, Dublin 1957, pp. 112-114)
Perenne lumen in templo æterni Pontificis
Quam beáti, quam felíces//*servi illi, quos cum vénerit Dóminus, invéniet//*vigilántes!//Beáta vigília, qua ad Deum, universitátis auctórem, ómnia impléntem//et ómnia excedéntem, vigilátur!///Utinam me quoque, vilem licet, suum tamen sérvulum, ita dignarétur de//somno inértiæ excitáre, ita illo divínæ caritátis igne accéndere, quo supra sídera//exardésceret suæ caritátis flamma, suæ nímiæ dilectiónis desidérium, sempérque//divínus ignis intra me ardéret!///Utinam talis essem méritis, ut mea lucérna semper nocte in templo Dómini//mei ardéret, ut ómnibus domum Dei mei intrántibus lucéret! Dómine, da mihi,//rogo te, in nómine Iesu Christi Fílii tui, Dei mei, illam quæ nescit cádere//caritátem, ut mea lucérna accéndi sciat, exstíngui nésciat; mihi árdeat, áliis//lúceat.///Tu, Christe, lucérnas nostras accéndere dignéris, dulcíssime nobis salvátor//noster, quo perpétuæ lúceant in templo tuo, ac perénne lumen a te perénni//lúmine accípiant, ut ténebræ nostræ illuminéntur, mundi autem ténebræ a nobis//fugéntur.///Sic lumen tuum meæ largiáris, rogo, Iesu mi, lucérnæ, ut illíus luce illa//sancta sanctórum mihi appáreant, quæ te ætérnum Pontíficem æternórum in//ántibus magni illíus tui templi illic intrántem hábeant, quo te iúgiter tantúmmodo//vídeam, aspíciam, desíderem; tantum te amans conspíciam ac coram te mea//semper lucérna lúceat, árdeat.///Tuum sit, quæso, te nobis pulsántibus monstráre, amantíssime Salvátor, ut te//intellegéntes, tantum te amémus, te solum amémus, te solum desiderémus, te//solum meditémur die ac nocte, semper te cogitémus; et in tantum nobis tuum//inspiráre dignéris amórem, quantum te amári Deum decet ac díligi; ut ómnia//interióra nostra tua óccupet diléctio, totósque nos tuus possídeat amor, totos//nostros sensus tua ímpleat cáritas, ut præter te áliud amáre nesciámus, qui//sempitérnus es; quo tanta cáritas aquis multis huius áeris et huius terræ et huius//maris exstíngui in nobis néqueat iuxta illud://*Et aquæ multæ non potuérunt//*exstínguere caritátem//.///Quod in nobis quoque compléri vel ex parte possit, te donánte Dómino//nostro Iesu Christo, cui glória in sǽcula sæculórum. Amen.
RESPONSORIUM
(Is 60, 19-20 a)
℟.//Non erit tibi ámplius sol ad lucéndum per diem, nec splendor lunæ//illuminábit te;
*//Sed erit tibi Dóminus in lucem sempitérnam et Deus tuus in//glóriam tuam.
℣.//Non óccidet ultra sol tuus et luna tua non minuétur.
*//Sed erit tibi//Dóminus in lucem sempitérnam et Deus tuus in glóriam tuam.
Oratio
Tua nos, quǽsumus, Dómine, grátia semper et prævéniat et sequátur ac bonis//opéribus iúgiter præstet esse inténtos. Per Dóminum.
FERIA IV HEBDOMADA XXVIII
Ad Officium lectionis
LECTIO PRIOR
De libro Zacharíæ prophétæ
3, 1 — 4, 14
Promissiones Zorobabel principi et Iesua sacerdoti dicuntur
[3,1]//«Osténdit mihi Iesua sacerdótem magnum stantem coram ángelo Dómini;//et Satan stabat a dextris eius, ut adversarétur ei.///[2]//Et dixit ángelus Dómini ad Satan: “Increpet Dóminus in te, Satan! Et//íncrepet Dóminus in te, qui elégit Ierúsalem! Numquid non iste torris est érutus//de igne?”.//[3]//Et Iesua erat indútus véstibus sórdidis et stabat ante fáciem ángeli.//[4]//Qui respóndit et ait ad eos, qui stabant coram se, dicens: “Auférte vestiménta//sórdida ab eo”. Et dixit ad eum: “Ecce ábstuli a te iniquitátem tuam; índuam te//mutatóriis”.//[5]//Et dixit: “Pónite cídarim mundam super caput eius”. Et posuérunt//cídarim mundam super caput eius et induérunt eum véstibus; et ángelus Dómini//stabat.///[6]//Et contestabátur ángelus Dómini Iesua dicens://[7]//“Hæc dicit Dóminus//exercítuum: Si in viis meis ambuláveris et ministérium meum custodíeris, tu//quoque iudicábis domum meam et custódies átria mea; et dabo tibi accéssum//inter eos, qui nunc hic assístunt.///[8]//Audi, Iesua sacérdos magne, tu et amíci tui, qui sedent coram te, quia viri//portendéntes sunt: Ecce enim ego addúco servum meum Germen.//[9]//Quia ecce//lapis, quem dedi coram Iesua: super lápidem unum septem óculi sunt; ecce ego//cælábo sculptúram eius, ait Dóminus exercítuum, et áuferam iniquitátem terræ//illíus in die una.//[10]//In die illa, oráculum Dómini exercítuum, vocábit vir amícum//suum subter vitem et subter ficum”.///[4,1]//Et revérsus est ángelus, qui loquebátur in me, et excitávit me quasi virum,//qui excitátur de somno suo.//[2]//Et dixit ad me: “Quid tu vides?”. Et dixi: “Vidi; et//ecce candelábrum áureum totum, et ampúlla super caput ipsíus, et septem//lucérnæ eius super illud, et septéna infusória lucérnis, quæ erant super caput//eius.//[3]//Et duæ olívæ super illud, una a dextris ampúllæ et una a sinístris eius”.///[4]//Et respóndi et aio ad ángelum, qui loquebátur in me, dicens: “Quid sunt//hæc, dómine mi?”.//[5]//Et respóndit ángelus, qui loquebátur in me, et dixit ad me://“Numquid nescis quid sunt hæc?”. Et dixi: “Non, dómine mi”.///[6]//Et respóndit et ait ad me dicens: “Hoc est verbum Dómini ad Zoróbabel//dicens: Non in exércitu nec in róbore, sed in spíritu meo, dicit Dóminus//exercítuum.//[7]//Quis tu, mons magne, coram Zoróbabel? Eris in planum. Et edúcet//lápidem primárium inter clamóres: Quam venústus!//[8]//Et factum est verbum//Dómini ad me dicens://[9]//Manus Zoróbabel fundavérunt domum istam et manus//eius perfícient eam, et sciétis quia Dóminus exercítuum misit me ad vos.//[10]//Quis//enim despéxit diem initiórum parvórum? Et lætabúntur et vidébunt lápidem//stánneum in manu Zoróbabel. Septem illæ óculi sunt Dómini, qui discúrrunt in//univérsa terra”.///[11]//Et respóndi et dixi ad eum: “Quid sunt duæ olívæ istæ ad déxteram//candelábri et ad sinístram eius?”.//[12]//Et respóndi secúndo et dixi ad eum: “Quid//sunt duo rami olivárum, qui duábus fístulis áureis effúndunt ex se aurum?”.//[13]//Et//ait ad me dicens: “Numquid nescis quid sunt hæc?”. Et dixi: “Non, dómine mi”.//[14]//Et dixit: “Isti sunt duo fílii ólei, qui assístunt Dominatóri univérsæ terræ”».
RESPONSORIUM
(Ap 11, 4. cf. 3)
℟.//Hi sunt duæ olívæ et duo candelábra,
*//In conspéctu Dómini terræ stantes.
℣.//Dabit Dóminus duóbus téstibus suis et prophetábunt.
*//In conspéctu//Dómini terræ stantes.
LECTIO ALTERA
Ex Quæstiónibus sancti Máximi Confessóris abbátis ad Thalássium
(Quæst. 63: PG 90, 667-670)
Lux quæ illuminat omnem hominem
Lampas superimpósita candelábro patérna est veráque lux,//*quæ illúminat//*omnem hóminem veniéntem in mundum//, Dóminus noster Iesus Christus, qui ex//nobis nostrǽque carnis assumptióne lampas et factus est et nuncupátus; id est//naturális et Patris sapiéntia sermóque, qui in Ecclésia Dei pia fide prædicátur,//vitáque ex virtútis ratiónibus institúta mandatórum observatióne in géntibus//exaltátur ac splendéscit, lucétque ómnibus qui in domo sunt (in isto scílicet//mundo), quemádmodum ípsemet Deus ac Sermo quodam loco lóquitur://*Nemo,//inquit//*, accéndit lucérnam et ponit eam sub módio, sed super candelábrum; et//*lucet ómnibus qui in domo sunt//: plane se ipse lucérnam vocans, quippe qui Deus//cum esset per natúram, homo factus sit secúndum dispensatiónem.///Atque id, puto, magnus quoque David intéllegens, lucérnam Dóminum//vocávit, quibus ait://*Lucérna pédibus meis lex tua et lumen sémitis meis//. Talis//enim salvátor meus Deúsque est, qui ignorántiæ atque vítii discútiat ténebras,//quam étiam ob causam Scriptúra lucérnam ipsum appellávit.///Hic nimírum solus, lucérnæ more ignorántiæ discússa calígine, abactísque//nequítiæ atque vítii ténebris, cunctis via salútis efféctus est: per virtútem ac//sciéntiam ad Patrem eos ducens, qui, ut ipsum tamquam iustítiæ viam per divína//mandáta incédant, in ánimum indúcunt. Candelábrum autem sanctam vocávit//Ecclésiam, in qua per prædicatiónem Dei sermo lucens, quotquot hoc in mundo//velut in quadam domo versántur, veritátis fulgóribus illústrat, ómnium mentem//divína agnitióne adímplens.///Sub quo módio tenéri nullo modo sermo sústinet, cui summo vértice//collocári allúbeat ac magnitúdine decóris Ecclésiæ. Quámdiu enim sermo velut//módio legis líttera cohibétur, cunctos sempitérna luce privávit; qui nimírum//sensum ut seductórem nec nisi erróris capácem eáque vi prǽditum ut affínium//dumtáxat córporum labem interitúmque percípiat, exúere satagéntibus,//spiritálem contemplatiónem non prǽbeat; sed candelábro impósitus, Ecclésiæ//scílicet, id est rationáli in spíritu cúltui, ut omnes illúminet.///Líttera enim, nisi spiritáliter intellegátur, solum sensum habet, quo eius//prolátio circumscríbitur, nec eórum quæ scripta sunt vis ad ánimum transíre//sínitur.///Ne ígitur lucérnam (ratiónem scílicet, quæ sciéntiæ lucem accéndit)//contemplatiónis ac actiónis cultu accendéntes, sub módio ponámus; ne, velut qui//sapiéntiæ inexplicábilem vim líttera circumscribámus, rei peragámur: sed super//candelábrum (sanctam nimírum Ecclésiam) quæ, in veræ contemplatiónis celso//vértice, divinórum cunctis dógmatum facem præténdat.
RESPONSORIUM
(Io 12, 35 b. 36; 9, 39 a)
℟.//Ambuláte, dum lucem habétis, ut non ténebræ vos comprehéndant.
*//Dum//lucem habétis, crédite in lucem, ut fílii lucis fiátis.
℣.//Ego in hunc mundum veni, ut qui non vident vídeant.
*//Dum lucem//habétis, crédite in lucem, ut fílii lucis fiátis.
Oratio
Tua nos, quǽsumus, Dómine, grátia semper et prævéniat et sequátur ac bonis//opéribus iúgiter præstet esse inténtos. Per Dóminum.
FERIA V HEBDOMADA XXVIII
Ad Officium lectionis
LECTIO PRIOR
De libro Zacharíæ prophétæ
8, 1-17. 20-23
Promissiones salutis in Sion
[1]//Factum est verbum Dómini exercítuum dicens://[2]//«Hæc dicit Dóminus//exercítuum://Zelátus sum Sion zelo magno//et ardóre magno zelátus sum eam.///[3]//Hæc dicit Dóminus: Revérsus sum ad Sion et habitábo in médio Ierúsalem;//et vocábitur Ierúsalem cívitas Veritátis, et mons Dómini exercítuum mons//Sanctitátis.///[4]//Hæc dicit Dóminus exercítuum: Adhuc sedébunt senes et anus in platéis//Ierúsalem et unusquísque cum báculo suo in manu sua præ multitúdine diérum;//[5]//et platéæ civitátis complebúntur púeris et puéllis ludéntibus in platéis eius.///[6]//Hæc dicit Dóminus exercítuum: Si vidébitur diffícile in óculis reliquiárum//pópuli huius in diébus illis, numquid étiam in óculis meis diffícile erit?, dicit//Dóminus exercítuum.//[7]//Hæc dicit Dóminus exercítuum://Ecce ego salvábo pópulum meum de terra oriéntis//et de terra occásus solis://[8]//et addúcam eos,//et habitábunt in médio Ierúsalem;//et erunt mihi in pópulum,//et ego ero eis in Deum//in veritáte et iustítia.///[9]//Hæc dicit Dóminus exercítuum: Conforténtur manus vestræ, qui audítis in//his diébus sermónes istos per os prophetárum in die, qua fundáta est domus//Dómini exercítuum, ut templum ædificarétur.//[10]//Síquidem ante dies istos//merces hóminis non erat,//nec merces iuménti erat,//neque introeúnti neque exeúnti//erat pax præ tribulatióne;//et dimísi omnes hómines,//unumquémque contra próximum suum.//[11]//Nunc autem non iuxta dies prióres ego sum//relíquiis pópuli huius,//dicit Dóminus exercítuum;//[12]//sed semen pacis erit://vínea dabit fructum suum,//et terra dabit provéntum suum,//et possidére fáciam//relíquias pópuli huius//univérsa hæc.///[13]//Et erit: sicut erátis maledíctio in géntibus, domus Iudæ et domus Israel, sic//salvábo vos, et éritis benedíctio. Nolíte timére; conforténtur manus vestræ.//[14]//Quia hæc dicit Dóminus exercítuum: Sicut cogitávi, ut afflígerem vos, cum ad//iracúndiam provocássent patres vestri me, dicit Dóminus exercítuum,//[15]//et non//sum misértus, sic convérsus cogitávi in diébus istis, ut benefáciam Ierúsalem et//dómui Iudæ; nolíte timére.///[16]//Hæc sunt ergo, quæ faciétis: Loquímini veritátem unusquísque cum//próximo suo et iudícium pacis iudicáte in portis vestris//[17]//et unusquísque malum//contra amícum suum ne cogitétis in córdibus vestris et iuraméntum mendax ne//diligátis: ómnia enim hæc sunt quæ odi», dicit Dóminus.///[20]//«Hæc dicit Dóminus exercítuum: Adhuc vénient pópuli et habitatóres//civitátum magnárum,//[21]//et ibunt habitatóres uníus ad álteram dicéntes: “Eámus, ut//deprecémur fáciem Dómini et quærámus Dóminum exercítuum; vadam étiam//ego”.//[22]//Et vénient pópuli multi et gentes robústæ ad quæréndum Dóminum//exercítuum in Ierúsalem et deprecándam fáciem Dómini.///[23]//Hæc dicit Dóminus exercítuum: In diébus illis apprehéndent decem//hómines ex ómnibus linguis géntium, apprehéndent fímbriam viri Iudǽi//dicéntes: “Ibimus vobíscum; audívimus enim quóniam Deus vobíscum est”».
RESPONSORIUM
(Zac 8, 7. 9 a; Act 3, 25 a)
℟.//Hæc dicit Dóminus: Ecce ego salvábo pópulum meum de terra oriéntis et//de terra occásus solis.
*//Conforténtur manus vestræ, qui audítis in his diébus//sermónes istos per os prophetárum.
℣.//Vos estis fílii prophetárum et testaménti, quod dispósuit Deus ad patres//vestros.
*//Conforténtur manus vestræ, qui audítis in his diébus sermónes istos//per os prophetárum.
LECTIO ALTERA
Ex Tractátibus sancti Augustíni epíscopi in Ioánnem
(Tract. 26, 4-6: CCL 36, 261-263)
Ecce ego salvabo populum meum
*Nemo venit ad me, nisi quem Pater attráxerit//. Noli te cogitáre invítum trahi;//tráhitur ánimus et amóre. Nec timére debémus ne ab homínibus qui verba//perpéndunt, et a rebus máxime divínis intellegéndis longe remóti sunt, in hoc//Scripturárum sanctárum evangélico verbo fórsitan reprehendámur, et dicátur//nobis: «Quómodo voluntáte credo, si trahor?». Ego dico: «Parum est voluntáte,//étiam voluptáte tráheris».///Quid est trahi voluptáte?//*Delectáre in Dómino et dabit tibi petitiónes cordis//*tui//. Est quædam volúptas cordis, cui panis dulcis est ille cæléstis. Porro si poétæ//dícere lícuit: «Trahit sua quemque volúptas», non necéssitas sed volúptas, non//obligátio sed delectátio, quanto fórtius nos dícere debémus trahi hóminem ad//Christum, qui delectátur veritáte, delectátur beatitúdine, delectátur iustítia,//delectátur sempitérna vita, quod totum Christus est?///An vero habent córporis sensus voluptátes suas, et ánimus deséritur a//voluptátibus suis? Si ánimus non habet voluptátes suas, unde dícitur://*Fílii autem//*hóminum sub tégmine alárum tuárum sperábunt, inebriabúntur ab ubertáte//*domus tuæ, et torrénte voluptátis tuæ potábis eos, quóniam apud te est fons vitæ,//*et in lúmine tuo vidébimus lumen?///Da amántem, et sentit quod dico. Da desiderántem, da esuriéntem, da in ista//solitúdine peregrinántem atque sitiéntem et fontem ætérnæ pátriæ suspirántem,//da talem, et scit quid dicam. Si autem frígido loquor, nescit quid loquor.///Ramum víridem osténdis ovi, et trahis illam. Nuces púero demonstrántur, et//tráhitur; et quo currit tráhitur, amándo tráhitur, sine læsióne córporis tráhitur,//cordis vínculo tráhitur. Si ergo ista, quæ inter delícias et voluptátes terrénas//revelántur amántibus, trahunt, quóniam verum est «Trahit sua quemque//volúptas», non trahit revelátus Christus a Patre? Quid enim fórtius desíderat//ánima quam veritátem? Quo ávidas fauces habére debet, unde optáre ut sanum//sit intus palátum vera iudicándi, nisi ut mandúcet et bibat sapiéntiam, iustítiam,//veritátem, æternitátem?///*Beáti//enim, inquit,//*qui esúriunt et sítiunt iustítiam//, sed hic!//*quóniam//*saturabúntur//, sed ibi! Reddo illi quod amat, reddo quod sperat; vidébit quod//adhuc non vidéndo crédidit; manducábit quod ésurit, saturábitur eo quod sitit.//Ubi? In resurrectióne mortuórum, quia//*ego resuscitábo eum in novíssimo die//.
RESPONSORIUM
(Io 6, 44. 45)
℟.//Nemo potest veníre ad me, nisi Pater, qui misit me, tráxerit eum.
*//Omnis//qui audívit a Patre et dídicit, venit ad me.
℣.//Est scriptum in Prophétis: Et erunt omnes docíbiles Dei.
*//Omnis qui//audívit a Patre et dídicit, venit ad me.
Oratio
Tua nos, quǽsumus, Dómine, grátia semper et prævéniat et sequátur ac bonis//opéribus iúgiter præstet esse inténtos. Per Dóminum.
FERIA VI HEBDOMADA XXVIII
Ad Officium lectionis
LECTIO PRIOR
Incipit liber Malachíæ prophétæ
1, 1-14; 2, 13-16
Vaticinium de sacerdotibus neglegentibus et de repudiatione
[1,1]//Verbum Dómini ad Israel in manu Malachíæ.///[2]//«Diléxi vos, dicit Dóminus, et dixístis: “In quo dilexísti nos?”. Nonne frater//erat Esau Iacob?, dicit Dóminus; et diléxi Iacob,//[3]//Esau autem ódio hábui et pósui//montes eius in solitúdinem et hereditátem eius thóibus desérti.//[4]//Quod si díxerit//Edom: “Destrúcti sumus, sed reverténtes ædificábimus, quæ destrúcta sunt”, hæc//dicit Dóminus exercítuum: Isti ædificábunt, et ego déstruam; et vocabúntur//‘Términi impietátis’ et ‘Pópulus, cui irátus est Dóminus usque in ætérnum’.//[5]//Et//óculi vestri vidébunt et vos dicétis: “Magnificátus est Dóminus ultra términos//Israel”.///[6]//Fílius honórat patrem et servus dóminum suum. Si ergo pater ego sum, ubi//est honor meus? Et si Dóminus ego sum, ubi est timor meus?, dicit Dóminus//exercítuum ad vos, o sacerdótes, qui despícitis nomen meum et dícitis: “In quo//despéximus nomen tuum?”.//[7]//Offértis super altáre meum panem pollútum et//dícitis: “In quo pollúimus te?”. In eo quod dícitis: “Mensa Dómini contemptíbilis//est”.//[8]//Si offerátis cæcum ad immolándum, nonne malum est? Et si offerátis//claudum et lánguidum, nonne malum est? Offer illud duci tuo, si placúerit ei aut//si suscéperit fáciem tuam!, dicit Dóminus exercítuum.//[9]//Sed nunc deprecámini//vultum Dei, ut misereátur vestri! De manu enim vestra factum est hoc. Num//suscípiet fácies vestras?, dicit Dóminus exercítuum.//[10]//Quis est in vobis, qui//claudat óstia, ne incendátis altáre meum gratuíto? Non est mihi volúntas in//vobis, dicit Dóminus exercítuum; et munus non suscípiam de manu vestra.//[11]//Ab//ortu enim solis usque ad occásum magnum est nomen meum in géntibus, et in//omni loco sacrificátur et offértur nómini meo oblátio munda, quia magnum//nomen meum in géntibus, dicit Dóminus exercítuum.//[12]//Vos autem polluístis illud//in eo quod dícitis: “Mensa Dómini contamináta est, et contemptíbilis esca eius”.//[13]//Et dícitis: “Quantus labor!”, et despícitis illam, dicit Dóminus exercítuum. Et//infértis de rapínis claudum et lánguidum et infértis sicut munus. Numquid//suscípiam illud de manu vestra?, dicit Dóminus.//[14]//Maledíctus dolósus, qui habet//in grege suo másculum et votum fáciens ímmolat débile Dómino. Quia Rex//magnus ego, dicit Dóminus exercítuum, et nomen meum horríbile in géntibus.///[2,13]//Et hoc rursum fácitis: operítis lácrimis altáre Dómini, fletu et mugítu, ita ut//non respíciam ultra ad sacrifícium nec accípiam placábile quid de manu vestra;//[14]//et dícitis: “Quam ob causam?”. Quia Dóminus testificátus est inter te et uxórem//adulescéntiæ tuæ, cui tu factus es infidélis; et hæc párticeps tua et uxor fœderis//tui.//[15]//Nonne unitátem fecit carnis et spíritus? Et quid únitas quærit nisi semen a//Deo? Custodíte ergo spíritum vestrum; et uxóri adulescéntiæ tuæ noli esse//infidélis.//[16]//Si quis ódio dimíttit, dicit Dóminus, Deus Israel, óperit iníquitas//vestiméntum eius, dicit Dóminus exercítuum. Custodíte spíritum vestrum et//nolíte esse infidéles».
RESPONSORIUM
(Mal 2, 5. 6 a; Ps 109 (110), 4)
℟.//Pactum meum fuit cum sacerdóte vitæ et pacis et dedi hæc ei simul cum//timóre et tímuit me.
*//Lex veritátis fuit in ore eius et iníquitas non est invénta in//lábiis eius.
℣.//Iurávit Dóminus et non pænitébit eum: Tu es sacérdos in ætérnum//secúndum órdinem Melchísedech.
*//Lex veritátis fuit in ore eius et iníquitas non//est invénta in lábiis eius.
LECTIO ALTERA
E Libris sancti Augustíni epíscopi De Civitáte Dei
(Lib. 10, 6: CCL 47, 278-279)
In omni loco sacrificatur et offertur nomini meo oblatio munda
Verum sacrifícium est omne opus, quo ágitur ut sancta societáte inhæreámus//Deo, relátum scílicet ad illum finem boni, quo veráciter beáti esse possímus.//Unde et ipsa misericórdia, qua hómini subvenítur, si non propter Deum fit, non//est sacrifícium. Etsi enim ab hómine fit vel offértur, tamen sacrifícium res divína//est, ita ut hoc quoque vocábulo id Latíni véteres appelláverint. Unde ipse homo//Dei nómine consecrátus et Deo votus, in quantum mundo móritur ut Deo vivat,//sacrifícium est. Nam et hoc ad misericórdiam pértinet, quam quisque in se ipsum//facit. Proptérea scriptum est://*Miserére ánimæ tuæ placens Deo//.///Cum ígitur vera sacrifícia ópera sint misericórdiæ sive in nos ipsos sive in//próximos, quæ referúntur ad Deum; ópera vero misericórdiæ non ob áliud fiant,//nisi ut a miséria liberémur ac per hoc ut beáti simus (quod non fit nisi bono illo,//de quo dictum est://*Mihi autem adhærére Deo bonum est//), profécto effícitur, ut//tota ipsa redémpta cívitas, hoc est congregátio societásque sanctórum, universále//sacrifícium offerátur Deo per sacerdótem magnum, qui étiam se ipsum óbtulit in//passióne pro nobis, ut tanti cápitis corpus essémus, secúndum formam servi.//Hanc enim óbtulit, in hac oblátus est, quia secúndum hanc mediátor est, in hac//sacérdos, in hac sacrifícium est.///Cum ítaque nos hortátus esset Apóstolus, ut exhibeámus córpora nostra//*hóstiam vivam, sanctam, Deo placéntem, rationábile obséquium//nostrum, et non//conformémur huic sǽculo, sed reformémur in novitáte mentis nostræ; ad//probándum quæ sit volúntas Dei, quod bonum et bene plácitum et perféctum,//quod totum sacrifícium nos ipsi sumus://*Dico enim//, inquit,//*per grátiam Dei, quæ//*data est mihi, ómnibus, qui sunt in vobis, non plus sápere, quam opórtet sápere,//*sed sápere ad temperántiam; sicut unicuíque Deus partítus est mensúram fídei.//*Sicut enim in uno córpore multa membra habémus, ómnia autem membra non//*eósdem actus habent: ita multi unum corpus sumus in Christo; sínguli autem//*alter alteríus membra, habéntes dona divérsa secúndum grátiam, quæ data est//*nobis.///Hoc est sacrifícium christianórum://*multi unum corpus in Christo//. Quod//étiam sacraménto altáris fidélibus noto frequéntat Ecclésia, ubi ei demonstrátur//quod in ea re, quam offert, ipsa offerátur.
RESPONSORIUM
(Mic 6, 6 a. 8; Deut 10, 14. 12 a)
℟.//Quid dignum ófferam Dómino? Indicátum est tibi, o homo, quid sit bonum//et quid Dóminus quærat a te:
*//Utique fácere iudícium et dilígere caritátem et//sollícitum ambuláre cum Deo tuo.
℣.//Dómini Dei tui cælum est et terra et ómnia quæ in ea sunt; et nunc quid//Dóminus Deus petit a te?
*//Utique fácere iudícium et dilígere caritátem et//sollícitum ambuláre cum Deo tuo.
Oratio
Tua nos, quǽsumus, Dómine, grátia semper et prævéniat et sequátur ac bonis//opéribus iúgiter præstet esse inténtos. Per Dóminum.
SABBATO HEBDOMADA XXVIII
Ad Officium lectionis
LECTIO PRIOR
De libro Malachíæ prophétæ
3, 1-24
Dies Domini
Hæc dicit Dóminus Deus://[1]//«Ecce ego mittam ángelum meum, et præparábit//viam ante fáciem meam; et statim véniet ad templum suum Dominátor, quem//vos quǽritis, et ángelus testaménti, quem vos vultis. Ecce venit, dicit Dóminus//exercítuum;//[2]//et quis póterit sustinére diem advéntus eius, et quis stabit, cum//apparébit? Ipse enim quasi ignis conflans et quasi herba fullónum;//[3]//et sedébit//conflans et emúndans argéntum et purgábit fílios Levi et colábit eos quasi aurum//et quasi argéntum, et erunt Dómino offeréntes sacrifícia in iustítia.//[4]//Et placébit//Dómino sacrifícium Iudæ et Ierúsalem sicut diébus prístinis et sicut annis//antíquis.//[5]//Et accédam ad vos in iudício; et ero testis velox maléficis et adúlteris//et periúris et, qui ópprimunt mercenários, víduas et pupíllos et flectunt ius//peregrinórum nec timuérunt me, dicit Dóminus exercítuum.//[6]//Ego enim Dóminus et non mutátus sum;//sed vos, fílii Iacob, nondum ad finem pervenístis.//[7]//A diébus enim patrum vestrórum//recessístis a præcéptis legítimis meis//et non custodístis ea.//Revertímini ad me,//et revértar ad vos,//dicit Dóminus exercítuum.//Et dícitis: “In quo revertémur?”.//[8]//Numquid homo pótest defraudáre Deum?//Sed vos defraudátis me.//Et dícitis: “In quo defraudávimus te?”.//In décimis et in primítiis.//[9]//Maledictióne vos maledícti estis,//quia me vos defraudátis, gens tota.//[10]//Inférte omnem décimam in hórreum,//et sit cibus in domo mea;//et probáte me super hoc,//dicit Dóminus exercítuum://si non aperúero vobis cataráctas cæli//et effúdero vobis benedictiónem//usque ad abundántiam//[11]//et increpábo pro vobis devorántem,//et non corrúmpet fructum terræ,//nec erit stérilis vobis vínea in agro,//dicit Dóminus exercítuum.//[12]//Et beátos vos dicent omnes gentes;//éritis enim vos terra desiderábilis,//dicit Dóminus exercítuum.///[13]//Invaluérunt super me verba vestra, dicit Dóminus;//[14]//et dícitis: “Quid locúti//sumus contra te?”. Dícitis: “Vanum est servíre Deo; et, quod emoluméntum, quia//custodívimus præcépta eius et quia ambulávimus tristes coram Dómino//exercítuum?//[15]//Ergo nunc beátos dícimus arrogántes; síquidem ædificáti sunt//faciéntes impietátem et tentavérunt Deum et salvi facti sunt”.//[16]//Tunc locúti sunt//timéntes Dóminum, unusquísque cum próximo suo. Et atténdit Dóminus et//audívit; et scriptus est liber memorabílium coram eo timéntibus Dóminum et//cogitántibus nomen eius.//[17]//Erunt mihi, ait Dóminus exercítuum, in die, qua ego//fácio in pecúlium; et parcam eis, sicut parcit vir fílio suo serviénti sibi.//[18]//Rursum//vidébitis quid sit inter iustum et ímpium, inter serviéntem Deo et non serviéntem//ei.///[19]//Ecce enim dies véniet succénsa quasi camínus; et erunt omnes supérbi et//omnes faciéntes impietátem stípula; et inflammábit eos dies véniens, dicit//Dóminus exercítuum, quæ non derelínquet eis radícem et ramum.//[20]//Et oriétur//vobis timéntibus nomen meum sol iustítiæ et sánitas in pennis eius; et//egrediémini et saliétis sicut vítuli sagináti//[21]//et calcábitis ímpios, cum fúerint cinis//sub planta pedum vestrórum in die, quam ego fácio, dicit Dóminus exercítuum.//[22]//Mementóte legis Móysi servi mei,//cui mandávi//in Horeb ad omnem Israel//præcépta et iudícia.//[23]//Ecce ego mittam vobis//Elíam prophétam,//ántequam véniat dies Dómini//magnus et horríbilis;//[24]//et convértet cor patrum ad fílios//et cor filiórum ad patres eórum,//ne véniam et percútiam//terram anathémate».
RESPONSORIUM
(Mal 3, 1; Lc 1, 76)
℟.//Ecce ego mittam ángelum meum et præparábit viam ante fáciem meam.
*//Véniet ad templum suum Dominátor, quem vos quǽritis, et ángelus testaménti,//quem vos vultis.
℣.//Et tu, puer, prophéta Altíssimi vocáberis, præíbis enim ante fáciem Dómini//paráre vias eius.
*//Véniet ad templum suum Dominátor, quem vos quǽritis, et//ángelus testaménti, quem vos vultis.
LECTIO ALTERA
Ex Constitutióne pastoráli//*Gáudium et spes//Concílii Vaticáni secúndi de Ecclésia//in mundo huius témporis
(Nn. 40. 45)
Ego sum alpha et omega, primus et novissimus
Terréstris et cæléstis civitátis compenetrátio nónnisi fide pércipi potest,//immo mystérium manet históriæ humánæ, quæ usque ad plenam revelatiónem//claritátis filiórum Dei peccáto perturbátur.///Ecclésia quidem, próprium suum finem salutárem pérsequens, non solum//vitam divínam cum hómine commúnicat, sed étiam lumen eius repercússum//quodámmodo super univérsum mundum fundit, potíssimum per hoc quod//persónæ humánæ dignitátem sanat et élevat, humánæ societátis compáginem//firmat, atque cotidiánam hóminum navitátem profundióre sensu et significatióne//ímbuit. Ita Ecclésia per síngula sua membra et totam suam communitátem multa//se conférre posse credit ad hóminum famíliam eiúsque históriam humaniórem//reddéndam.///Ecclésia, dum ipsa mundum ádiuvat et ab eo multa áccipit, ad hoc unum//tendit, ut regnum Dei advéniat et totíus humáni géneris salus instaurétur. Omne//vero bonum, quod pópulus Dei in suæ peregrinatiónis terréstris témpore//hóminum famíliæ præbére potest, ex hoc prófluit quod Ecclésia est universále//salútis sacraméntum, mystérium amóris Dei erga hóminem maniféstans simul et//óperans.///Verbum enim Dei, per quod ómnia facta sunt, ipsum caro factum est, ita ut,//perféctus homo, omnes salváret et univérsa recapituláret. Dóminus finis est//humánæ históriæ, punctum in quod históriæ et civilizatiónis desidéria vergunt,//humáni géneris centrum, ómnium córdium gáudium eorúmque appetitiónum//plenitúdo. Ille est quem Pater a mórtuis suscitávit, exaltávit et a dextris suis//collocávit, eum vivórum atque mortuórum iúdicem constítuens. In eius Spíritu//vivificáti et coadunáti, versus históriæ humánæ peregrinámur consummatiónem,//quæ cum consílio eius dilectiónis plene cóngruit://*Instauráre ómnia in Christo,//*quæ in cælis et quæ in terra sunt//.///Dicit ipse Dóminus://*Ecce vénio cito, et merces mea mecum est, réddere//*unicuíque secúndum ópera sua. Ego sum alpha et ómega, primus et novíssimus,//*princípium et finis//.
RESPONSORIUM
(Act 10, 36; 4, 12 a; 10, 42 b)
℟.//Verbum misit Deus, evangelízans pacem per Iesum Christum;
*//Hic est//ómnium Dóminus; et non est in álio áliquo salus.
℣.//Ipse constitútus est a Deo iudex vivórum et mortuórum.
*//Hic est ómnium//Dóminus; et non est in álio áliquo salus.
Oratio
Tua nos, quǽsumus, Dómine, grátia semper et prævéniat et sequátur ac bonis//opéribus iúgiter præstet esse inténtos. Per Dóminum.
DOMINICA
Ad Officium lectionis
LECTIO PRIOR
Incipit liber Esther
1, 1-3. 9-13. 15-16. 19; 2, 5-10. 16-17
Repudiatio Vasthi et electio Esther
[1,1]//Asuérus, qui regnávit ab India usque Æthiópiam super centum vigínti//septem províncias,//[2]//sedit in sólio regni sui in castris Susan.//[3]//Tértio anno impérii//sui, fecit grande convívium cunctis princípibus et púeris suis, fortíssimis//Persárum et Medórum, ínclitis et præféctis provinciárum coram se.///[9]//Vasthi quoque regína fecit convívium feminárum in palátio régio, ubi rex//Asuérus manére consuéverat.///[10]//Itaque die séptimo, cum rex esset hilárior potióne meri, præcépit Mauman//et Bazátha et Harbóna et Bagátha et Abgátha et Zethar et Charchas, septem//eunúchis, qui in conspéctu eius ministrábant,//[11]//ut introdúcerent regínam Vasthi//coram rege, pósito super caput eius diadémate regni, ut osténderet cunctis//pópulis et princípibus pulchritúdinem illíus: erat enim pulchra valde.///[12]//Quæ rénuit et ad regis impérium, quod per eunúchos mandáverat, veníre//contémpsit; unde irátus rex et nímio furóre succénsus//[13]//interrogávit sapiéntes, qui//témpora nóverant, et illórum faciébat cuncta consílio sciéntium leges ac iura//maiórum://[15]//«Secúndum legem quid opórtet fíeri Vasthi regínæ, quæ Asuéri regis//impérium, quod per eunúchos mandáverat, fácere nóluit?».///[16]//Respondítque Mamúchan, audiénte rege atque princípibus: «Non solum//regem læsit regína Vasthi, sed et omnes príncipes et pópulos, qui sunt in cunctis//provínciis regis Asuéri.//[19]//Si tibi, rex, placet, egrediátur edíctum a fácie tua et//scribátur inter leges Persárum atque Medórum, quas immutári illícitum est, ut//nequáquam ultra Vasthi ingrediátur ad regem, sed regnum illíus áltera, quæ//mélior illa est, accípiat».///[2,5]//Erat vir Iudǽus in Susan civitáte vocábulo Mardochǽus fílius Iair fílii//Sémei fílii Cis de tribu Béniamin,//[6]//qui translátus fúerat de Ierúsalem cum//captívis, qui ducti fúerant cum Iechonía rege Iudæ, quem Nabuchodónosor rex//Babylónis transtúlerat.//[7]//Qui fuit nutrícius fíliæ pátrui sui Edíssæ, quæ áltero//nómine Esther vocabátur et utrúmque paréntem amíserat: pulchra aspéctu et//decóra fácie. Mortuísque patre eius ac matre, Mardochǽus sibi eam adoptávit in//fíliam.///[8]//Et factum est, cum percrebruísset regis impérium, et iuxta mandátum illíus//multæ vírgines pulchræ adduceréntur Susan et Egéo traderéntur, Esther quoque//in domum regis in manus Egéi custódis feminárum trádita est.//[9]//Quæ plácuit ei et//invénit grátiam in conspéctu illíus; et accelerávit mundum mulíebrem et trádidit//ei partes suas et septem puéllas speciosíssimas de domo regis, et tam ipsam//quam pedísequas eius tránstulit in óptimam partem domus feminárum.//[10]//Quæ//non indicáverat ei pópulum et cognatiónem suam; Mardochǽus enim//præcéperat, ut de hac re omníno reticéret.//[16]//Ducta est ítaque ad cubículum regis//Asuéri mense décimo, qui vocátur Tebeth, séptimo anno regni eius.//[17]//Et amávit//eam rex plus quam omnes mulíeres; habuítque grátiam et favórem coram eo//super omnes vírgines, et pósuit diadéma regni in cápite eius fecítque eam regnáre//in loco Vasthi.
RESPONSORIUM
(Ps 112 (113), 5-8 a; Lc 1, 51 b-52)
℟.//Quis sicut Dóminus Deus noster, qui in altis hábitat et se inclínat, ut//respíciat in cælum et in terram?
*//Súscitans de terra ínopem, de stércore érigens//páuperem, ut cóllocet eum cum princípibus.
℣.//Dispérsit supérbos mente cordis sui, depósuit poténtes de sede et exaltávit//húmiles.
*//Súscitans de terra ínopem, de stércore érigens páuperem, ut cóllocet//eum cum princípibus.
LECTIO ALTERA
Ex Epístola sancti Augustíni epíscopi ad Probam
(Ep. 130, 8, 15. 17 – 9, 18: CSEL 44, 56-57. 59-60)
Exerceatur in orationibus desiderium nostrum
Ut quid per multa dispérgimur, et quǽrimus quid orémus, timéntes ne forte//sicut non opórtet orémus, ac non pótius cum psalmo dícimus://*Unam pétii a//*Dómino, hanc requíram: ut inhábitem in domo Dómini omnes dies vitæ meæ ut//*contémpler delectatiónem Dómini, et vísitem templum eius?//Ibi namque omnes//dies non veniéndo et transeúndo fiunt omnes, nec inítium alteríus est finis//alteríus; omnes sine fine simul sunt, ubi nec ipsa vita habet finem, cuius illi dies//sunt.///Propter hanc adipiscéndam beátam vitam ipsa vera Vita oráre nos dócuit, non//in multilóquio, tamquam eo fiat ut exaudiámur quo loquacióres sumus, cum eum//orémus qui novit, sicut ipse Dóminus ait, quid nobis necessárium sit, priúsquam//petámus ab eo.///Quod quare fáciat, qui novit quid nobis necessárium sit priúsquam petámus//ab eo, movére ánimum potest, nisi intellegámus quod Dóminus et Deus noster//non voluntátem nostram sibi velit innotéscere, quam non potest ignoráre; sed//exercéri in oratiónibus desidérium nostrum, quo possímus cápere quod prǽparat//dare. Illud enim valde magnum est, sed nos ad accipiéndum parvi et angústi//sumus. Ideo nobis dícitur://*Dilatámini; ne sitis iugum ducéntes cum infidélibus.///Tanto quippe illud quod valde magnum est (quod//*nec óculus vidit//, quia non//est color;//*nec auris audívit//, quia non est sonus;//*nec in cor hóminis ascéndit//, quia//cor hóminis illuc debet ascéndere), sumémus capácius, quanto id et fidélius//crédimus, et sperámus fírmius, et desiderámus ardéntius.///In ipsa ergo fide et spe et caritáte continuáto desidério semper orámus. Sed//ídeo per certa interválla horárum et témporum étiam verbis rogámus Deum, ut//illis rerum signis nos ipsos admoneámus, quantúmque in hoc desidério//profecérimus nobis ipsis innotescámus, et ad hoc augéndum nos ipsos ácrius//excitémus. Dígnior enim sequétur efféctus, quem fervéntior præcédit afféctus.//Ac per hoc et quod ait Apóstolus://*Sine intermissióne oráte//, quid est áliud quam://beátam vitam, quæ nulla nisi ætérna est, ab illo qui eam dare solus potest, sine//intermissióne desideráte?
RESPONSORIUM
(Ier 29, 13. 12 b. 11 b)
℟.//Quærétis me et inveniétis, cum quæsiéritis me in toto corde vestro.
*//Orábitis me, et ego exáudiam vos.
℣.//Ego cógito cogitatiónes pacis et non afflictiónis, ut dem vobis posteritátem//et spem.
*//Orábitis me, et ego exáudiam vos.
Oratio
Omnípotens sempitérne Deus, fac nos tibi semper et devótam gérere//voluntátem et maiestáti tuæ sincéro corde servíre. Per Dóminum.
FERIA II HEBDOMADÆ XXIX
Ad Officium lectionis
LECTIO PRIOR
De libro Esther
3, 1-15
Iudæi in periculo versantes
In diébus illis://[1]//Rex Asuérus exaltávit Aman fílium Amadáthi, qui erat de//stirpe Agag, et pósuit sólium eius super omnes príncipes, quos habébat.//[2]//Cunctíque servi regis, qui in fóribus palátii versabántur, flectébant génua et//adorábant Aman; sic enim præcéperat rex pro illo. Solus Mardochǽus non//flectébat genu, neque adorábat eum.//[3]//Cui dixérunt púeri regis, qui ad fores palátii//præsidébant: «Cur non obsérvas mandátum regis?».//[4]//Cumque hoc crébrius//dícerent, et ille nollet audíre, nuntiavérunt Aman scire cupiéntes utrum//perseveráret in senténtia; díxerat enim eis se esse Iudǽum.///[5]//Cumque Aman experiménto probásset quod Mardochǽus non sibi flécteret//genu nec se adoráret, irátus est valde//[6]//et pro níhilo duxit in unum Mardochǽum//míttere manus suas — audíerat enim quod esset gentis Iudǽæ — magísque//vóluit omnem Iudæórum, qui erant in regno Asuéri, pérdere natiónem.///[7]//Mense primo, cuius vocábulum est Nisan, anno duodécimo regni Asuéri,//missa est in urnam sors, quæ dícitur Phur, coram Aman, quo die et quo mense//gens Iudæórum debéret intérfici; et exívit dies tértia décima mensis duodécimi,//qui vocátur Adar.//[8]//Dixítque Aman regi Asuéro: «Est pópulus per omnes//províncias regni tui dispérsus, segregátus inter pópulos alienísque utens légibus,//quas céteri non cognóscunt, ínsuper et regis scita contémnens; non éxpedit regi,//ut det illis réquiem.//[9]//Si tibi placet, scriptis decérne, ut péreat, et decem mília//talentórum argénti appéndam arcáriis gazæ tuæ».//[10]//Tulit ergo rex ánulum, quo//utebátur, de manu sua et dedit eum Aman fílio Amadáthi de progénie Agag,//hosti Iudæórum.//[11]//Dixítque ad eum: «Argéntum, quod pollicéris, tuum sit; de//pópulo age, quod tibi placet».///[12]//Vocatíque sunt scribæ regis mense primo, tértia décima die eius, et scriptum//est, ut iússerat Aman, ad omnes sátrapas regis et duces provinciárum et príncipes//diversárum géntium, ut quæque gens légere póterat et audíre pro varietáte//linguárum, ex nómine regis Asuéri; et lítteræ ipsíus signátæ ánulo.//[13]//Missæ sunt//epístulæ per cursóres ad univérsas províncias regis, ut pérderent, occíderent//atque delérent omnes Iudǽos, a púero usque ad senem, párvulos et mulíeres uno//die, hoc est tértio décimo mensis duodécimi, qui vocátur Adar, et bona eórum//diríperent.///[14]//Exémplar autem epistulárum ut lex in ómnibus provínciis promulgándum//erat, ut scirent omnes pópuli et parárent se ad prædíctam diem.//[15]//Festinábant//cursóres, qui missi erant, regis impérium explére; statímque in Susan pepéndit//edíctum, rege et Aman celebránte convívium, dum cívitas ipsa esset conturbáta.
RESPONSORIUM
(Est 4, 17 c; Ps 43 (44), 26; Est 4, 17 l)
℟.//Dómine, rex omnípotens, in dicióne tua cuncta sunt pósita, et non est qui//possit tuæ resístere voluntáti.
*//Rédime nos propter misericórdiam tuam.
℣.//Exáudi deprecatiónem meam et convérte luctum nostrum in gáudium.
*//Rédime nos propter misericórdiam tuam.
LECTIO ALTERA
Ex Epístola sancti Augustíni epíscopi ad Probam
(Ep. 130, 9, 18 – 10, 20: CSEL 44, 60-63)
Certis horis ad negotium orandi mentem revocemus
Semper vitam beátam a Dómino Deo desiderémus et semper orémus. Sed//ídeo ab áliis curis atque negótiis, quibus ipsum desidérium quodámmodo//tepéscit, certis horis ad negótium orándi mentem revocámus, verbis oratiónis nos//admonéntes in id quod desiderámus inténdere, ne quod tepéscere cœperat,//omníno frigéscat et pénitus exstinguátur, nisi crébrius inflammétur.///Unde et illud quod Apóstolus ait://*Postulatiónes vestræ innotéscant apud//*Deum//, non sic accipiéndum est, tamquam Deo innotéscant, qui eas et ántequam//essent útique nóverat, sed nobis innotéscant apud Deum per tolerántiam, non//apud hómines per iactántiam.///Quæ cum ita sint, étiam diu oráre cum vacat, id est cum ália bonárum et//necessariárum actiónum non impediúntur offícia, quamvis et in eis, ut dixi,//desidério illo semper orándum sit, non est ímprobum nec inútile. Neque enim, ut//nonnúlli putant, hoc est oráre in multilóquio, si diútius orétur. Aliud est sermo//multus, áliud diutúrnus afféctus. Nam et de ipso Dómino scriptum est quod//pernoctáverit in orándo, et quod prolíxius oráverit: ubi quid áliud quam nobis//præbébat exémplum, in témpore precátor opportúnus, cum Patre exaudítor//ætérnus?///Dicúntur fratres in Ægýpto crebras quidem habére oratiónes, sed eas tamen//brevíssimas et raptim quodámmodo iaculátas, ne illa vigilánter erécta, quæ oránti//plúrimum necessária est, per productióres moras evanéscat atque hebetétur//inténtio. Ac per hoc étiam ipsi satis osténdunt, hanc intentiónem sicut non est//obtundénda, si perduráre non potest, ita si perduráverit, non cito esse//rumpéndam.///Absit enim ab oratióne multa locútio, sed non desit multa precátio, si fervens//persevérat inténtio. Nam multum loqui est in orándo rem necessáriam supérfluis//ágere verbis. Multum autem precári est ad eum, quem precámur, diutúrna et pia//cordis excitatióne pulsáre. Nam plerúmque hoc negótium plus gemítibus quam//sermónibus ágitur, plus fletu quam affátu. Ponit autem//*lácrimas//nostras//*in//*conspéctu//suo, et//*gémitus noster non est abscónditus//ab eo, qui ómnia per//Verbum cóndidit et humána verba non quærit.
RESPONSORIUM
(Ps 87 (88), 2-3 a; Is 26, 8 b)
℟.//Dómine Deus salútis meæ, in die clamávi et nocte coram te;
*//Intret in//conspéctu tuo orátio mea.
℣.//Ad nomen tuum et ad memoriále tuum desidérium ánimæ.
*//Intret in//conspéctu tuo orátio mea.
Oratio
Omnípotens sempitérne Deus, fac nos tibi semper et devótam gérere//voluntátem et maiestáti tuæ sincéro corde servíre. Per Dóminum.
FERIA III HEBDOMADÆ XXIX
Ad Officium lectionis
LECTIO PRIOR
De libro Esther
4, 1-8. 8 a. 9-17
Aman impetrat perditionem omnium Iudæorum
[1]//Cum comperísset Mardochǽus ómnia, quæ accíderant, scidit vestiménta sua//et indútus est sacco spargens cínerem cápiti. Et in platéa médiæ civitátis voce//magna et amára clamábat//[2]//usque ad fores palátii grádiens; non enim erat lícitum//indútum sacco aulam regis intráre.//[3]//In ómnibus quoque provínciis, quocúmque//edíctum et dogma regis pervénerat, planctus ingens erat apud Iudǽos, ieiúnium,//ululátus et fletus, sacco et cínere multis pro strato uténtibus.///[4]//Ingréssæ sunt autem puéllæ Esther et eunúchi nuntiaverúntque ei. Quod//áudiens consternáta est valde et misit vestem, ut, abláto sacco, indúerent eum;//quam accípere nóluit.//[5]//Accitóque Athach eunúcho, quem rex minístrum ei//déderat, præcépit ei, ut iret ad Mardochǽum et dísceret ab eo cur hoc fáceret.//[6]//Egressúsque Athach ivit ad Mardochǽum stantem in platéa civitátis ante óstium//palátii.//[7]//Qui indicávit ei ómnia, quæ ei accíderant, quantum Aman promisísset,//ut in thesáuros regis pro Iudæórum nece inférret argéntum.//[8]//Exémplar quoque//edícti, quod pendébat in Susan ad perdéndum eos, dedit ei, ut regínæ osténderet//et monéret eam, ut intráret ad regem et deprecarétur eum et rogáret pro pópulo//suo.//[8a]//«Memor, inquit, diérum humilitátis tuæ, quando nutríta sis in manu mea,//quia Aman secúndus a rege locútus est contra nos in mortem. Et tu ínvoca//Dóminum et lóquere regi pro nobis et líbera nos de morte».///[9]//Regréssus Athach nuntiávit Esther ómnia, quæ Mardochǽus díxerat.//[10]//Quæ//respóndit ei et iussit, ut díceret Mardochǽo://[11]//«Omnes servi regis et cunctæ, quæ//sub dicióne eius sunt, norunt provínciæ, quod cuíque sive viro sive mulíeri, qui//non vocátus intérius átrium regis intráverit, una lex sit, ut statim interficiátur, nisi//forte rex áuream virgam ad eum teténderit, ut possit vívere; ego autem trigínta//iam diébus non sum vocáta ad regem».//[12]//Quod cum audísset Mardochǽus,//[13]//rursum mandávit Esther dicens: «Ne putes quod ánimam tuam tantum líberes,//quia in domo regis es, præ cunctis Iudǽis.//[14]//Si enim nunc silúeris, aliúnde Iudǽis//liberátio et salvátio exsúrget, et tu et domus patris tui períbitis; et quis novit//utrum idcírco ad regnum véneris, ut in tali témpore pararéris?».///[15]//Rursúmque Esther hæc Mardochǽo verba mandávit://[16]//«Vade et cóngrega//omnes Iudǽos, qui in Susan reperiúntur; et ieiunáte pro me. Non comedátis et//non bibátis tribus diébus et tribus nóctibus, et ego cum ancíllis meis simíliter//ieiunábo; et tunc ingrédiar ad regem contra legem fáciens: si péreo, péreo».//[17]//Ivit//ítaque Mardochǽus et fecit ómnia, quæ ei Esther mandáverat.
RESPONSORIUM
(Cf. Est 14, 14 (Vg); Tob 3, 13 (Vg); Iudt 6, 15 (Vg))
℟.//Spem in álium numquam hábui, prætérquam in te, Deus Israel;
*//Qui//irascéris et propítius eris et ómnia peccáta hóminum in tribulatióne dimíttis.
℣.//Dómine Deus, creátor cæli et terræ, réspice ad humilitátem nostram.
*//Qui//irascéris et propítius eris et ómnia peccáta hóminum in tribulatióne dimíttis.
LECTIO ALTERA
Ex Epístola sancti Augustíni epíscopi ad Probam
(Ep. 130, 11, 21 – 12, 22: CSEL 44, 63-64)
De oratione dominica
Nobis verba necessária sunt, quibus commoneámur et inspiciámus quid//petámus, non quibus Dóminum seu docéndum seu flecténdum esse credámus.///Cum ergo dícimus://*Sanctificétur nomen tuum//, nos admonémus desideráre ut//nomen eius, quod semper sanctum est, étiam apud hómines sanctum habeátur,//hoc est non contemnátur; quod non Deo, sed homínibus prodest.///Et in eo quod dícimus://*Advéniat regnum tuum//, quod, seu velímus seu//nolímus, útique véniet, desidérium nostrum ad illud regnum excitámus, ut nobis//véniat atque in eo regnáre mereámur.///Cum dícimus://*Fiat volúntas tua sicut in cælo et in terra//, nobis ab illo//precámur ipsam obœdiéntiam, ut sic in nobis fiat volúntas eius, quemádmodum//fit in cæléstibus ab ángelis eius.///Cum dícimus://*Panem nostrum cotidiánum da nobis hódie//, per id quod dícitur//*hódie//, significátur hoc témpore; ubi vel sufficiéntiam illam pétimus a parte quæ//excéllit, id est nómine panis totam significántes; vel sacraméntum fidélium, quod//in hoc témpore necessárium est, non tamen ad huius témporis, sed ad illam//ætérnam felicitátem assequéndam.///Cum dícimus://*Dimítte nobis débita nostra, sicut et nos dimíttimus//*debitóribus nostris//, nos admonémus et quid petámus et quid faciámus, ut//accípere mereámur.///Cum dícimus://*Ne nos ínferas in tentatiónem//, nos admonémus hoc pétere, ne//desérti eius adiutório alícui tentatióni vel consentiámus decépti vel cedámus//afflícti.///Cum dícimus://*Líbera nos a malo//, nos admonémus cogitáre nondum nos esse//in eo bono ubi nullum patiémur malum. Et hoc quidem últimum quod in oratióne//domínica pósitum est, tam late patet, ut homo christiánus in quálibet tribulatióne//constitútus in hoc gémitus edat, in hoc lácrimas fundat, hinc exordiátur, in hoc//immorétur, ad hoc términet oratiónem. His enim verbis res ipsas memóriæ//nostræ commendári oportébat.///Nam quǽlibet ália verba dicámus, quæ afféctus orántis vel præcedéndo//format ut cláreat, vel consequéndo atténdit ut crescat; nihil áliud dícimus quam//quod in ista domínica oratióne pósitum est, si recte et congruénter orámus.//Quisquis autem, id dicit quod ad istam evangélicam precem pertinére non possit,//etiámsi non illícite orat, carnáliter orat; quod néscio quemádmodum non dicátur//illícite, quandóquidem Spíritu renátos nónnisi spiritáliter decet oráre.
RESPONSORIUM
(2 Mac 1, 5. 3 a)
℟.//Exáudiat Dóminus oratiónes vestras et reconciliétur vobis,
*//Nec vos//déserat in témpore malo Dóminus Deus vester.
℣.//Det vobis cor ómnibus, ut colátis eum et faciátis eius voluntátem.
*//Nec//vos déserat in témpore malo Dóminus Deus vester.
Oratio
Omnípotens sempitérne Deus, fac nos tibi semper et devótam gérere//voluntátem et maiestáti tuæ sincéro corde servíre. Per Dóminum.
FERIA IV HEBDOMADÆ XXIX
Ad Officium lectionis
LECTIO PRIOR
De libro Esther
4, 17 m-17 kk
Oratio Esther reginæ
In diébus illis://[17m]//Omnis Israel ex totis víribus clamávit ad Dóminum, eo quod//eis certa mors impénderet.///[17n]//Esther quoque regína confúgit ad Dóminum pavens perículum mortis, quod//imminébat.//[17o]//Cumque deposuísset vestes glóriæ, suscépit induménta luctus et//pro unguéntis supérbiæ implévit caput suum cínere et corpus suum humiliávit//ieiúniis valde.//[17p]//Et cécidit super terram cum ancíllis suis a mane usque ad//vésperam et dixit://[17q]//«Deus Abraham et Deus Isaac et Deus Iacob, benedíctus es.//Suffrága mihi soli//et non habénti defensórem præter te, Dómine,//[17r]//quóniam perículum in manu mea est.//[17s]//Ego audívi ex libris maiórum meórum, Dómine,//quóniam tu Noe in aqua dilúvii conservásti.//[17t]//Ego audívi ex libris maiórum meórum, Dómine,//quóniam tu Abrahæ in trecéntis et decem octo viris//novem reges tradidísti.//[17u]//Ego audívi ex libris maiórum meórum, Dómine,//quóniam tu Ionam de ventre ceti liberásti.//[17v]//Ego audívi ex libris maiórum meórum, Dómine,//quóniam tu Ananíam, Azaríam et Mísael de camíno ignis liberásti.//[17x]//Ego audívi ex libris maiórum meórum, Dómine,//quóniam tu Dániel de lacu leónum eruísti.//[17y]//Ego audívi ex libris maiórum meórum, Dómine,//quóniam tu Ezechíæ, regi Iudæórum,//morte damnáto et oránti pro vita misértus es//et donásti ei vitæ annos quíndecim.//[17z]//Ego audívi ex libris maiórum meórum, Dómine,//quóniam tu Annæ peténti in desidério ánimæ//fílii generatiónem donásti.//[17aa]//Ego audívi ex libris maiórum meórum, Dómine,//quóniam tu omnes complacéntes tibi líberas, Dómine,//usque in finem.//[17bb]//Et nunc ádiuva me solitáriam//et néminem habéntem nisi te,//Dómine, Deus meus.//[17cc]//Tu nosti//quóniam abomináta est ancílla tua concúbitum incircumcisórum,//[17dd]//Deus, tu nosti//quóniam non manducávi de mensa exsecratiónum//et vinum libatiónum eórum non bibi.//[17ee]//Tu nosti//quóniam a die translatiónis meæ//non sum lætáta, Dómine,//nisi in te solo.//[17ff]//Tu scis, Deus,//quóniam, ex quo vestiméntum hoc super caput meum est,//éxsecror illud tamquam pannum menstruátæ//et non índui illud in die bona.//[17gg]//Et nunc súbveni órphanæ mihi//et verbum concínnum da in os meum in conspéctu leónis//et gratam me fac coram eo//et convérte cor eius in ódium oppugnántis nos,//in perditiónem eius et eórum, qui conséntiunt ei.//[17hh]//Nos autem líbera de manu inimicórum nostrórum;//convérte luctum nostrum in lætítiam//et dolóres nostros in sanitátem.//[17ii]//Surgéntes autem supra partem tuam, Deus,//fac in exémplum.//[17kk]//Appáre, Dómine; manifestáre, Dómine!
RESPONSORIUM
(Cf. Est 14, 12. 13. 9 (Vg); Iob 24, 23 (Vg))
℟.//Confórta me, Rex sanctórum, principátum tenens,
*//Et da sermónem//rectum et bene sonántem in os meum.
℣.//Da nobis, Dómine, locum pæniténtiæ et ne claudas ora canéntium te,//Dómine.
*//Et da sermónem rectum et bene sonántem in os meum.
LECTIO ALTERA
Ex Epístola sancti Augustíni epíscopi ad Probam
(Ep. 130, 12, 22 – 13, 24: CSEL 44, 65-68)
Nihil invenies quod in ista dominica non contineatur oratione
Qui dicit, verbi grátia://*Clarificáre in ómnibus géntibus, sicut clarificátus es//*in nobis//, et://*Prophétæ tui fidéles inveniántur//, quid áliud dicit quam://*Sanctificétur//*nomen tuum?///Qui dicit://*Deus virtútum, convérte nos et osténde fáciem tuam et salvi//*érimus//, quid áliud dicit quam://*Véniat regnum tuum?///Qui dicit://*Itínera mea dírige secúndum verbum tuum et ne dominétur mihi//*omnis iníquitas//, quid áliud dicit quam://*Fiat volúntas tua sicut in cælo et in//*terra?///Qui dicit://*Paupertátem et divítias ne déderis mihi//, quid áliud dicit quam://*Panem nostrum cotidiánum da nobis hódie?///Qui dicit://*Meménto, Dómine, David et omnis mansuetúdinis eius//, aut://*Dómine, si feci istud, si est iníquitas in mánibus meis, si réddidi retribuéntibus//*mihi mala//, quid áliud dicit quam://*Dimítte nobis débita nostra, sicut et nos//*dimíttimus debitóribus nostris?///Qui dicit://*Erue me ab inimícis meis, Deus, et ab insurgéntibus super me//*líbera me//, quid áliud dicit quam://*Líbera nos a malo?///Et si per ómnia precatiónum sanctárum verba discúrras, quantum exístimo,//nihil invénies quod in ista domínica non contineátur et conclúdat orátio. Unde//líberum est áliis atque áliis verbis, éadem tamen in orándo dícere, sed non esse//debet líberum ália dícere.///Hæc et pro nobis et pro nostris et pro aliénis, atque ipsis inimícis sine fluctu//dubitatiónis oránda sunt; quamvis álius pro isto, álius pro illo, sicut se habent//propinquitátes vel longinquitátes necessitúdinum, in corde orántis oriátur aut//extóllat afféctus.///Habes, quantum árbitror, non solum qualis ores, verum étiam quid ores; non//me docénte, sed illo qui omnes nos docére dignátus est.///Beáta vita quærénda est, hæc a Dómino Deo peténda. Quid sit beátum esse, a//multis multa sunt disputáta; sed nos ad multos et ad multa ut quid imus? Bréviter//in Scriptúra Dei veracitérque dictum est://*Beátus pópulus cuius est Dóminus//*Deus ipsíus//. In ipso pópulo ut simus atque ad eum contemplándum et cum eo//sine fine vivéndum perveníre possímus,//*finis præcépti est cáritas de corde puro//*et consciéntia bona et fide non ficta.///In eísdem tribus pro consciéntia bona spes pósita est. Fides ergo et spes et//cáritas ad Deum perdúcunt orántem, hoc est credéntem, sperántem, desiderántem//et quæ petat a Dómino in domínica oratióne considerántem.
RESPONSORIUM
(Ps 101 (102), 2, cf. 18; 129 (130), 2 b)
℟.//Dómine, exáudi oratiónem meam et clamor meus ad te véniat;
*//Quia non//spernis, Deus, preces páuperum.
℣.//Fiant aures tuæ intendéntes in vocem deprecatiónis meæ.
*//Quia non//spernis, Deus, preces páuperum.
Oratio
Omnípotens sempitérne Deus, fac nos tibi semper et devótam gérere//voluntátem et maiestáti tuæ sincéro corde servíre. Per Dóminum.
FERIA V HEBDOMADÆ XXIX
Ad Officium lectionis
LECTIO PRIOR
De libro Esther
5, 1-5; 7, 1-10
Rex et Aman ad convivium Esther. Aman suspenditur
[5,1]//Die tértio, indúta Esther regálibus vestiméntis stetit in átrio domus régiæ,//quod erat intérius contra basílicam regis. At ille sedébat super sólium suum in//consistório palátii contra óstium domus.//[2]//Et factum est, cum vidísset Esther//regínam stantem, plácuit óculis eius, et exténdit contra eam virgam áuream,//quam tenébat manu; quæ accédens tétigit summitátem virgæ eius.///[3]//Dixítque ad eam rex: «Quid vis, Esther regína? Quæ est petítio tua? Etiámsi//dimídiam partem regni petíeris, dábitur tibi».//[4]//At illa respóndit: «Si regi placet,//óbsecro, ut vénias ad me hódie et Aman tecum ad convívium, quod parávi».//[5]//Statímque rex: «Vocáte, inquit, cito Aman, ut fiat verbum Esther».///[7,1]//Intrávit ítaque rex et Aman, ut bíberent cum regína.//[2]//Dixítque ei rex étiam//in secúndo die, postquam vino incalúerat: «Quæ est petítio tua, Esther, ut detur//tibi, et quid vis fíeri? Etiámsi dimídiam regni mei partem petíeris, impetrábis».//[3]//Ad quem illa respóndit: «Si invéni grátiam in óculis tuis, o rex, et si tibi placet,//dona mihi ánimam meam, pro qua rogo, et pópulum meum, pro quo//óbsecro.//[4]//Tráditi enim sumus, ego et pópulus meus, ut conterámur, iugulémur et//pereámus. Atque útinam in servos et fámulas venderémur: tacuíssem, quia//tribulátio hæc non esset digna conturbáre regem».//[5]//Respondénsque rex Asuérus//ait: «Quis est iste et ubi est, ut hæc áudeat fácere?».//[6]//Dixit Esther: «Hostis et//inimícus noster péssimus iste est Aman». Quod ille áudiens ílico obstúpuit//coram rege ac regína.///[7]//Rex autem surréxit irátus et de loco convívii intrávit in hortum palátii.//Aman quoque surréxit, ut rogáret Esther regínam pro ánima sua; intelléxit enim//a rege sibi decrétum esse malum.//[8]//Qui cum revérsus esset de horto et intrásset//convívii locum, répperit Aman super léctulum corruísse, in quo iacébat Esther, et//ait: «Etiam regínam vult opprímere, me præsénte, in domo mea?». Necdum//verbum de ore regis exíerat, et statim operuérunt fáciem eius.//[9]//Dixítque Harbóna,//unus de eunúchis, qui stabant in ministério regis: «En étiam lignum, quod//paráverat Mardochǽo, qui locútus est bonum pro rege, stat in domo Aman//habens altitúdinis quinquagínta cúbitos». Cui dixit rex: «Appéndite eum in eo».//[10]//Suspénsus est ítaque Aman in patíbulo, quod paráverat Mardochǽo; et regis ira//quiévit.
RESPONSORIUM
(Cf. Est 10, 3 f; Is 48, 20 b)
℟.//Israel clamávit ad Dóminum et salvum fecit Dóminus pópulum suum;
*//Liberávit nos de ómnibus malis et fecit signa magna.
℣.//In voce exsultatiónis annuntiáte: Redémit Dóminus servum suum Iacob.
*//Liberávit nos de ómnibus malis et fecit signa magna.
LECTIO ALTERA
Ex Epístola sancti Augustíni epíscopi ad Probam
(Ep. 130, 14, 25-26: CSEL 44, 68-71)
Quid oremus, sicut oportet, nescimus
Adhuc est fortásse quod quæras cur Apóstolus díxerit://*Quid enim orémus,//*sicut opórtet, nescímus//: neque enim ullo modo credéndum est vel ipsum vel//quibus ista dicébat, domínicam nescísse oratiónem.///Ab hac ignorántia nec seípsum Apóstolus osténdit aliénum, nisi forte quid//oráret, sicut oportéret, sciébat, quando magnitúdine revelatiónum ne extollerétur//datus est illi stímulus carnis, ángelus sátanæ, qui eum colaphizáret; propter quod//ter Dóminum rogávit ut eum auférret ab eo, útique, sicut opórtet, nésciens quid//oráret. Dénique Dei respónsum cur non fíeret quod vir tantus orábat, et quare//fíeri non expedíret, audívit://*Súfficit tibi grátia mea, nam virtus in infirmitáte//*perfícitur.///In his ergo tribulatiónibus quæ possunt et prodésse et nocére, quid orémus,//sicut opórtet, nescímus; et tamen quia dura, quia molésta, quia contra sensum//nostræ infirmitátis sunt, universáli humána voluntáte, ut a nobis hæc auferántur,//orámus. Sed hoc devotiónis debémus Dómino Deo nostro, ut si ea non abstúlerit,//non ídeo nos ab eo néglegi existimémus, sed pótius pia patiéntia malórum bona//sperémus amplióra. Sic enim//*virtus in infirmitáte perfícitur//. Hæc scripta sunt, ne//forte se quisquam magni pendat, si fúerit exaudítus, cum áliquid impatiénter//petit, quod non impetráre plus prosit; aut se abíciat et de divína erga se//miseratióne despéret, si non exaudiátur, cum forte áliquid petit, quo accipiéndo//affligátur atrócius vel a prosperitáte corrúptus pénitus evertátur. In tálibus ergo//quid orémus, sicut opórtet, nescímus.///Unde si áliquid contra quod orámus accíderit, patiénter feréndo et in ómnibus//grátias agéndo, hoc pótius oportuísse quod Dei, non quod nostra volúntas hábuit,//mínime dubitáre debémus. Nam et huiúsmodi exémplum prǽbuit nobis ille//Mediátor, qui cum dixísset://*Pater, si fíeri potest, tránseat a me calix iste//,//humánam in se voluntátem ex hóminis susceptióne transfórmans, contínuo//subiécit://*Verum non quod ego volo, sed quod tu vis, Pater.//Unde mérito//*per uníus//*obœdiéntiam iusti constituúntur multi.
RESPONSORIUM
(Mt 7, 7 a. 8; Ps 144 (145), 18)
℟.//Pétite et dábitur vobis:
*//Omnis enim qui petit, áccipit; et qui quærit,//ínvenit; et pulsánti aperiétur.
℣.//Prope est Dóminus ómnibus invocántibus eum in veritáte.
*//Omnis enim//qui petit, áccipit; et qui quærit, ínvenit; et pulsánti aperiétur.
Oratio
Omnípotens sempitérne Deus, fac nos tibi semper et devótam gérere//voluntátem et maiestáti tuæ sincéro corde servíre. Per Dóminum.
FERIA VI HEBDOMADÆ XXIX
Ad Officium lectionis
LECTIO PRIOR
De libro prophetíæ Baruch
1, 14 — 2, 5; 3, 1-8
Populi pænitentis deprecatio
[1,14]//Legétis librum hunc, quem mísimus ad vos recitári in domo Dómini, in die//sollémni et in diébus constitútis,//[15]//et dicétis:///Dómino Deo nostro iustítia, nobis autem confúsio faciéi, sicut hodiérnus dies//hómini Iudæ et habitatóribus Ierúsalem//[16]//et régibus nostris et princípibus nostris//et sacerdótibus nostris et prophétis nostris et pátribus nostris://[17]//peccávimus enim//ante Dóminum et non credídimus ei//[18]//et non audívimus vocem Dómini Dei//nostri, ut ambularémus in mandátis Dómini, quæ dedit ante fáciem nostram.//[19]//A//die qua Dóminus edúxit patres nostros de terra Ægýpti et usque ad hanc diem//erámus contumáces in Dóminum Deum nostrum et témere égimus, ne audirémus//vocem eius,//[20]//et adhæsérunt nobis mala et maledíctio, quam constítuit Dóminus//Móysi servo suo in die, qua edúxit patres nostros de terra Ægýpti dare nobis//terram fluéntem lac et mel, sicut hic dies.//[21]//Et non audívimus vocem Dómini Dei//nostri secúndum ómnia verba prophetárum, quos misit ad nos,//[22]//et abívimus//unusquísque in sensu cordis nostri mali ad serviéndum diis aliénis, faciéntes//mala sub óculis Dei nostri.///[2,1]//Et státuit Dóminus verbum suum, quod locútus est super nos et super//iúdices nostros, qui iudicábant Israel, et super reges nostros et super príncipes//nostros et super omnem hóminem Israel et Iudæ,//[2]//ut indúceret super nos mala//magna, quæ non sunt facta sub omni cælo, secúndum quæ fecit in Ierúsalem,//secúndum ea, quæ scripta sunt in Lege Móysi,//[3]//comédere nos, unumquémque//carnes fílii sui et unumquémque carnes fíliæ suæ.//[4]//Et dedit illos súbditos//ómnibus regnis, quæ in circúitu nostro sunt, in oppróbrium et in desolatiónem in//ómnibus pópulis, qui in circúitu nostro sunt, quo dispérsit illos Dóminus,//[5]//et facti//sunt subtus et non supra, quia peccávimus Deo nostro non obœdiéndo voci eius.///[3,1]//Dómine omnípotens, Deus Israel, ánima in angústiis et spíritus ánxius//clamat ad te.//[2]//Audi, Dómine, et miserére, quia peccávimus in conspéctu tuo;//[3]//quia tu sedens es in ætérnum, et nos pereúntes in ætérnum.//[4]//Dómine//omnípotens, Deus Israel, audi nunc oratiónem defunctórum Israel et filiórum//eórum, qui peccavérunt in conspéctu tuo, qui non audiérunt vocem Dómini Dei//sui, et adhæsérunt nobis mala.//[5]//Noli memor esse iniquitátum patrum nostrórum,//sed memor esto manus tuæ et nóminis tui in hoc témpore,//[6]//quia tu es Dóminus//Deus noster, et laudábimus te, Dómine,//[7]//quia propter hoc dedísti timórem tuum//in cor nostrum, ut invocarémus nomen tuum; et laudábimus te in captivitáte//nostra, quia avértimus a corde nostro omnem iniquitátem patrum nostrórum, qui//peccavérunt in conspéctu tuo.//[8]//Ecce nos hódie in captivitáte nostra, quo nos//dispersísti in oppróbrium et in maledíctum et in expiatiónem, secúndum omnes//iniquitátes patrum nostrórum, qui discessérunt a Dómino Deo nostro».
RESPONSORIUM
(Eph 2, 4-5; cf. Bar 2, 12)
℟.//Deus, qui dives est in misericórdia, propter nímiam caritátem suam qua//diléxit nos,
*//Et cum essémus mórtui peccátis, convivificávit nos Christo.
℣.//Peccávimus, ímpie fécimus, iníque égimus contra Deum nostrum in//ómnibus iustificatiónibus eius.
*//Et cum essémus mórtui peccátis, convivificávit//nos Christo.
LECTIO ALTERA
Ex Epístola sancti Augustíni epíscopi ad Probam
(Ep. 130, 14, 27 – 15, 28: CSEL 44, 71-73)
Spiritus interpellat pro nobis
Quisquis unam illam petit a Dómino, et hanc requírit, certus ac secúrus petit,//nec timet ne forte obsit cum accéperit, sine qua nihil prodest quidquid áliud,//sicut opórtet, accéperit. Ipsa est enim una vera et sola beáta vita, ut//contemplémur Dómini delectatiónem in ætérnum, immortáles atque//incorruptíbiles córpore et spíritu. Propter hanc unam cétera requirúntur et non//indecénter petúntur. Istam quisquis habúerit, ómnia quæ vult habébit, nec áliquid//ibi velle quia nec habére póterit quod non decébit.///Ibi est quippe fons vitæ, quem sitíre nunc opórtet in oratióne, quámdiu in spe//vívimus et quod sperámus nondum vidémus,//*in protectióne alárum//eius,//*ante//quem est//*omne desidérium nostrum//, ut inebriémur//*ab ubertáte domus//eius et//*torrénte voluptátis//eius potémur;//*quóniam apud//eum//*est fons vitæ et in lúmine//eius//*vidébimus lumen//, quando satiábitur in bonis desidérium nostrum et nihil erit//ultra quod geméndo quærámus, sed quod gaudéndo teneámus.///Verúmtamen quóniam ipsa est pax, quæ præcéllit omnem intelléctum, étiam//ipsam in oratióne poscéndo, quid orémus, sicut opórtet, nescímus. Quod enim//sícuti est cogitáre non póssumus, útique nescímus; sed quidquid cogitánti//occúrrerit, abícimus, respúimus, improbámus, non hoc esse quod quǽrimus//nóvimus, quamvis illud nondum quale sit novérimus.///Est ergo in nobis quædam, ut ita dicam, docta ignorántia, sed docta Spíritu//Dei qui ádiuvat infirmitátem nostram. Nam cum dixísset Apóstolus://*Si autem//*quod non vidémus sperámus, per patiéntiam exspectámus;//ibi subiécit://*Simíliter//*et Spíritus ádiuvat infirmitátem nostram; quid enim orémus, sicut opórtet,//*nescímus; sed ipse Spíritus interpéllat gemítibus inenarrabílibus. Qui autem//*scrutátur corda, scit quid Spíritus sápiat, quia secúndum Deum interpéllat pro//*sanctis.///Quod non sic est intellegéndum, ut existimémus Sanctum Spíritum Dei, qui//in Trinitáte incommutábilis Deus est et cum Patre et Fílio unus Deus, tamquam//áliquem qui non sit quod Deus est, interpelláre pro sanctis; dictum est quippe://*Interpéllat pro sanctis//, quia interpelláre sanctos facit; sicut dictum est://*Tentat vos//*Dóminus Deus vester, ut sciat si dilígitis eum//, hoc est: ut scire vos fáciat.//Interpelláre ítaque sanctos facit gemítibus inenarrabílibus, inspírans eis//desidérium étiam adhuc incógnitæ tantæ rei quam per patiéntiam exspectámus.//Quómodo enim narrátur, quando desiderátur quod ignorátur? nam útique si//omnímodo ignorarétur, non desiderarétur; et rursus, si viderétur, non//desiderarétur, nec gemítibus quærerétur.
RESPONSORIUM
(Rom 8, 26 b; Zac 12, 4 a. 10)
℟.//Quid orémus, sicut opórtet, nescímus;
*//Ipse Spíritus interpéllat gemítibus//inenarrabílibus.
℣.//In die illa, dicit Dóminus, effúndam super domum David et super//habitatóres Ierúsalem spíritum grátiæ et precum.
*//Ipse Spíritus interpéllat//gemítibus inenarrabílibus.
Oratio
Omnípotens sempitérne Deus, fac nos tibi semper et devótam gérere//voluntátem et maiestáti tuæ sincéro corde servíre. Per Dóminum.
SABBATO HEBDOMADÆ XXIX
Ad Officium lectionis
LECTIO PRIOR
De libro prophetíæ Baruch
3, 9-15. 24 — 4, 4
Salus Israel in sapientia nititur
[3,9]//Audi, Israel, mandáta vitæ; áuribus percípite, ut sciátis prudéntiam.///[10]//Quid est, Israel? Quid est quod in terra es inimicórum?//[11]//Invetustátus es in//terra aliéna, coinquinátus es mórtuis, reputátus es cum eis, qui apud ínferos sunt.//[12]//Dereliquísti fontem sapiéntiæ!//[13]//Si in via Dei ambulásses, habitásses in pace in//ætérnum.//[14]//Disce, ubi sit prudéntia, ubi fortitúdo, ubi sit intelléctus, ut scias//simul, ubi sit longitúrnitas diérum et vita, ubi sit lumen oculórum et pax.//[15]//Quis//invénit locum eius? Et quis intrávit in thesáuros eius?//[24]//O Israel, quam magna est//domus Dei, et ingens locus possessiónis eius!//[25]//Magnus est et non habet finem,//excélsus est et imménsus.//[26]//Ibi fuérunt gigántes nomináti illi, qui ab inítio//fuérunt, statúra magna, sciéntes bellum.//[27]//Non illos elégit Deus, neque viam//disciplínæ dedit illis;//[28]//et periérunt, quia non habuérunt prudéntiam, periérunt//propter insipiéntiam suam.//[29]//Quis ascéndit in cælum et accépit eam et dedúxit//eam de núbibus?//[30]//Quis transfretávit mare et invéniat eam et apportábit eam auro//elécto?//[31]//Non est qui nóverit viam eius, neque qui cógitet sémitam eius.//[32]//Sed qui//scit ómnia, novit eam, adinvénit eam prudéntia sua; qui compósuit terram in//ætérnum tempus, implévit eam iuméntis quadrupédibus;//[33]//qui mittit lumen et//vadit, vocávit illud, et obœdívit ei in tremóre.//[34]//Stellæ autem splenduérunt in//custódiis suis et lætátæ sunt.//[35]//Vocávit eas, et dixérunt: «Adsumus»; luxérunt//cum lætítia ei, qui fecit eas.//[36]//Hic est Deus noster, non æstimábitur alter advérsus//eum.//[37]//Invénit omnem viam disciplínæ et dedit eam Iacob púero suo et Israel//dilécto suo.//[38]//Post hæc super terram visa est et inter hómines conversáta est.///[4,1]//Ipsa est liber præceptórum Dei et lex, quæ pérmanet in ætérnum. Omnes,//qui tenent eam, ad vitam; qui autem relínquunt eam, moriéntur.//[2]//Convértere,//Iacob, et apprehénde eam; perámbula ad splendórem in lúmine eius.//[3]//Noli dare//álteri glóriam tuam et dignitátes tuas genti aliénæ.//[4]//Beáti sumus, Israel, quia,//quæ placent Deo, nobis nota sunt.
RESPONSORIUM
(Rom 11, 33; Bar 3, 32 a. 37 b)
℟.//O altitúdo divitiárum et sapiéntiæ et sciéntiæ Dei!
*//Quam//incomprehensibília sunt iudícia eius et investigábiles viæ eius!
℣.//Qui scit ómnia novit sapiéntiam et dedit eam Israel dilécto suo.
*//Quam//incomprehensibília sunt iudícia eius et investigábiles viæ eius!
LECTIO ALTERA
Ex Sermónibus sancti Petri Chrysólogi epíscopi
(Sermo 117: PL 52, 520-521)
Verbum, Dei Sapientia, caro factum est
Duos hómines beátus Apóstolus rétulit humáno géneri dedísse princípium,//Adam vidélicet et Christum: duos hómines pares córpore, sed mérito díspares;//compáge membrórum tota veritáte persímiles, sed ipso sui princípio tota//dissímiles veritáte.//*Factus est//, inquit,//*primus homo Adam in ánimam vivéntem;//*novíssimus Adam in spíritum vivificántem.///Ille primus ab isto novíssimo factus est, a quo est et ánimam consecútus, ut//víveret; hic est ipso se figurátus auctóre, qui vitam non exspectáret ab áltero, sed//ipse vitam solus ómnibus largirétur; ille vilíssimo plasmátur ex limo, ex útero//pretióso Vírginis hic procédit; in illo terra mutátur in carnem, in isto caro//promovétur in Deum.///Et quid plura? Hic est Adam, qui suam tunc in illo cum fíngeret imáginem//collocávit. Hinc est quod eius et persónam suscépit, et nomen recépit, ne sibi,//quod ad suam imáginem fécerat, deperíret. Primus Adam, novíssimus Adam; ille//primus habet inítium, hic novíssimus non habet finem. Quia hic novíssimus vere//ipse est primus, ipso dicénte://*Ego primus et ego novíssimus.///*Ego sum primus//, id est sine inítio.//*Ego novíssimus//, útique sine fine.//*Sed non//*prius//, inquit,//*quod spiritále est, sed quod animále, deínde quod spiritále.//Prius//útique terra quam fructus; sed non tam pretiósa terra quam fructus; illa gémitus//éxigit et labóres, hic substántiam largítur et vitam. Mérito Prophéta de tali fructu//gloriátur, dicens://*Terra nostra dedit fructum suum.//Quem fructum? Illum nempe//de quo álibi dicit://*De fructu ventris tui ponam super sedem tuam. Primus homo//,//ait,//*de terra terrénus; secúndus homo de cælo cæléstis.///*Qualis terrénus, tales et terréni; et qualis cæléstis, tales et cæléstes.//Quemádmodum non nati táliter, tales póterunt inveníri, non manéndo quod nati//sunt, sed quod renáti sunt permanéndo? Hinc est, fratres, quod virgínei fontis//úterum cæléstis Spíritus arcána lúminis sui admixtióne fecúndat, ut quos orígo//limósæ stirpis profúderat sub mísera condicióne terrénos, cæléstes páriat, et ad//similitúdinem sui perdúcat auctóris. Ergo iam renáti, iam reformáti ad nostri//imáginem Creatóris, quod prǽcipit Apóstolus impleámus://*Igitur sicut//*portávimus imáginem terréni, portémus et imáginem cæléstis.///Ad instar nostri Dómini, sicut díximus, iam renáti, quos útique Deus//adoptávit in fílios, imáginem totam tota similitúdine nostri portémus auctóris://non maiestáte qua solus est, sed innocéntia, simplicitáte, mansuetúdine,//patiéntia, humilitáte, misericórdia, concórdia, qua dignátus est nobis fíeri et esse//commúnis.
RESPONSORIUM
(Rom 5, 18. 12 a)
℟.//Sicut per uníus delíctum in omnes hómines in condemnatiónem,
*//Sic et//per uníus iustítiam in omnes hómines in iustificatiónem vitæ.
℣.//Sicut per unum hóminem peccátum in hunc mundum intrávit et per//peccátum mors.
*//Sic et per uníus iustítiam in omnes hómines in iustificatiónem//vitæ.
Oratio
Omnípotens sempitérne Deus, fac nos tibi semper et devótam gérere//voluntátem et maiestáti tuæ sincéro corde servíre. Per Dóminum.
DOMINICA
Ad Officium lectionis
LECTIO PRIOR
Incipit liber Sapiéntiæ
1, 1-15
Laus Sapientiæ Dei
[1]//Dilígite iustítiam, qui iudicátis terram, sentíte de Dómino in bonitáte et in//simplicitáte cordis quǽrite illum,//[2]//quóniam invenítur ab his, qui non tentant//illum, se autem maniféstat eis, qui fidem habent in illum.//[3]//Pervérsæ enim//cogitatiónes séparant a Deo, probáta autem virtus córripit insipiéntes.//[4]//Quóniam//in malévolam ánimam non introíbit sapiéntia, nec habitábit in córpore súbdito//peccátis.///[5]//Spíritus enim sanctus disciplínæ effúgiet fictum et áuferet se a//cogitatiónibus insensátis, et corripiétur a superveniénte iniquitáte.//[6]//Spíritus enim//díligens hóminem est sapiéntia, et non absólvet malédicum a lábiis suis,//quóniam renum illíus testis est Deus et cordis illíus scrutátor verus et linguæ eius//audítor;//[7]//quóniam spíritus Dómini replévit orbem terrárum, et ipse, qui cóntinet//ómnia, sciéntiam habet vocis.///[8]//Propter hoc, qui lóquitur iníqua, non potest latére, nec prætériet illum//iudícium corrípiens.//[9]//In cogitatiónibus enim ímpii interrogátio erit, sermónem//autem illíus audítio ad Dóminum véniet ad correptiónem iniquitátum illíus;//[10]//quóniam auris zeli audit ómnia, et tumúltus murmuratiónum non abscónditur.///[11]//Custodíte ergo vos a murmuratióne, quæ nihil prodest, et a detractióne//párcite linguæ, quóniam sermo abscónditus in vácuum non ibit; os autem, quod//mentítur, occídit ánimam.///[12]//Nolíte zeláre mortem in erróre vitæ vestræ neque acquirátis perditiónem in//opéribus mánuum vestrárum,//[13]//quóniam Deus mortem non fecit nec lætátur in//perditióne vivórum;//[14]//creávit enim, ut essent ómnia, et sanábiles sunt//generatiónes orbis terrárum, et non est in illis medicaméntum extermínii, nec//inferórum regnum in terra://[15]//iustítia enim est immortális.
RESPONSORIUM
(Prov 3, 13 a. 15 a. 17; Iac 3, 17)
℟.//Beátus homo qui invénit sapiéntiam: pretiósior est cunctis gemmis;
*//Viæ//eius viæ pulchræ et omnes sémitæ illíus pacíficæ.
℣.//Quæ desúrsum est sapiéntia pudíca est, pacífica, modésta, plena//misericórdia et frúctibus bonis.
*//Viæ eius viæ pulchræ et omnes sémitæ illíus//pacíficæ.
LECTIO ALTERA
Ex Epístola sancti Cleméntis papæ Primi ad Corínthios
(Cap. 19, 2 — 20, 12: Funk 1, 87-89)
Benefaciens omnibus, Deus mundum apte concorditerque componit
Totíus mundi Paréntem et Creatórem diligénter intueámur atque illíus//magníficis et exsuperántibus donis pacis et benefíciis fírmiter adhæreámus.//Cogitatióne contemplémur eum et mentis óculis longánimem eius voluntátem//intueámur. Videámus quantópere cleméntem se prǽbeat erga omnem creatúram//suam.///Cæli gubernatióne eius commóti in pace ei subiciúntur; dies étiam et nox,//nullo sibi ínvicem impediménto, constitútum ab eo cursum absólvunt. Sol et luna//et síderum chori secúndum eius mandátum sine ullo erróre in concórdia sibi//constitútas dispositiónes evólvunt. Terra grávida secúndum eius voluntátem suis//tempóribus homínibus, feris et ómnibus, quæ super eam sunt, animántibus//aliméntum abúndans profert, non hǽsitans neque mutans quidquam eórum, quæ//ab illo decréta sunt.///Abyssórum investigabília et profúndi inenarrábiles regiónes eísdem légibus//continéntur. Moles imménsi maris, per ordinatiónem eius in cúmulos//coagmentáta, circumpósita sibi claustra non transgréditur, sed prout ei præcépit,//ita facit. Dixit enim://*Huc usque vénies, et in te ipso conteréntur fluctus tui//.//Océanus impermeábilis homínibus et qui trans ipsum sunt mundi eísdem Dómini//dispositiónibus gubernántur.///Vernæ, æstívæ, autumnáles et hiemáles tempestátes in pace áliæ áliis//succédunt. Ventórum statiónes peculiári suo témpore munus suum sine//offendículo óbeunt; fontes étiam perénnes, ad usum et sanitátem facti, úbera sine//deféctu ad vitam hóminum sustentándam præbent; et animália mínima in pace et//concórdia cœtus suos fáciunt.///Hæc ómnia magnus ópifex et ómnium Dóminus in pace et concórdia fíeri//iussit, benefáciens ómnibus, superabundánter autem nobis, qui ad miseratiónes//eius confúgimus per Dóminum nostrum Iesum Christum, cui glória et maiéstas//in sǽcula sæculórum. Amen.
RESPONSORIUM
(Cf. Iudt 9, 12; 6, 19 a)
℟.//Dominátor Dómine cælórum et terræ, creátor aquárum, rex univérsæ//creatúræ tuæ,
*//Exáudi oratiónem servórum tuórum.
℣.//Dómine Deus, rex cæli et terræ, réspice ad humilitátem nostram.
*//Exáudi//oratiónem servórum tuórum.
Oratio
Omnípotens sempitérne Deus, da nobis fídei, spei et caritátis augméntum et,//ut mereámur ássequi quod promíttis, fac nos amáre quod prǽcipis. Per//Dóminum.
FERIA II HEBDOMADÆ XXX
Ad Officium lectionis
LECTIO PRIOR
De libro Sapiéntiæ
1, 16 — 2, 1 a. 10-24
Impiorum stultæ cogitationes contra iustum
[1,16]//Impii mánibus et verbis accersiérunt mortem; æstimántes illam amícam//defluxérunt et sponsiónem posuérunt ad illam, quóniam digni sunt, qui sint ex//parte illíus.///[2,1]//Dixérunt enim cogitántes apud se non recte://[10]//«Opprimámus páuperem//iustum et non parcámus víduæ, nec veteráni revereámur canos multi témporis.//[11]//Sit autem fortitúdo nostra lex iustítiæ; quod enim infírmum est, inútile//invenítur.//[12]//Circumveniámus ergo iustum, quóniam inútilis est nobis et contrárius//est opéribus nostris et impróperat nobis peccáta legis et diffámat in nos peccáta//disciplínæ nostræ.//[13]//Promíttit se sciéntiam Dei habére et fílium Dei se nóminat.//[14]//Factus est nobis in accusatiónem cogitatiónum nostrárum; gravis est nobis//étiam ad vidéndum,//[15]//quóniam dissímilis est áliis vita illíus, et immutátæ sunt//viæ eius.//[16]//Tamquam scóriam æstimáti sumus ab illo, et ábstinet se a viis nostris//tamquam ab immundítiis; beáta dicit novíssima iustórum, et gloriátur patrem se//habére Deum.//[17]//Videámus ergo si sermónes illíus veri sint, et tentémus, quæ in//éxitu eius erunt://[18]//si enim est verus fílius Dei, suscípiet illum, et liberábit eum de//mánibus contrariórum.//[19]//Contumélia et torménto interrogémus eum, ut sciámus//modéstiam eius et probémus patiéntiam illíus;//[20]//morte turpíssima condemnémus//eum: erit enim ei visitátio ex sermónibus illíus».///[21]//Hæc cogitavérunt et erravérunt; excæcávit enim illos malítia eórum,//[22]//et//nesciérunt sacraménta Dei, neque mercédem speravérunt sanctitátis nec//iudicavérunt honórem animárum immaculatárum.//[23]//Quóniam Deus creávit//hóminem in incorruptibilitáte et imáginem similitúdinis suæ fecit illum;//[24]//invídia//autem Diáboli mors introívit in orbem terrárum; experiúntur autem illam, qui//sunt ex parte illíus.
RESPONSORIUM
(Sap 2, 1 a. 12 a. 13 b. 17 a. 18; Mt 27, 43)
℟.//Dixérunt ímpii: Circumveniámus iustum, quóniam contrárius est opéribus//nostris: fílium Dei se nóminat:
*//Videámus si sermónes illíus veri sint; si enim//est verus fílius Dei, liberábit eum de mánibus contrariórum.
℣.//Confídit in Deo, líberet nunc si vult eum; dixit enim: Dei Fílius sum.
*//Videámus si sermónes illíus veri sint; si enim est verus fílius Dei, liberábit eum//de mánibus contrariórum.
LECTIO ALTERA
Ex Epístola sancti Cleméntis papæ Primi ad Corínthios
(Cap. 21, 1 — 22, 5; 23, 1-2; Funk 1, 89-93)
Non simus transfugæ a voluntate Dei
Cavéte, dilécti, ne benefícia Dómini, quæ multa sunt, nobis ómnibus in//condemnatiónem cedant, nisi digne illo vivéntes bona et accépta in conspéctu//eius cum concórdia fecérimus. Dicit enim alícubi://*Spíritus Dómini lucérna//*scrutans cavérnas ventris.///Considerémus quam prope sit, et quod cogitatiónum nostrárum et//colloquiórum, quæ habémus, nihil ipsum láteat. Æquum est ígitur, ut non simus//tránsfugæ a voluntáte eius. Hómines stultos et insipiéntes, elátos et in sermónis//sui iactántia gloriántes pótius quam Deum offendámus.///Dóminum Iesum, cuius sanguis pro nobis datus est, venerémur, præpósitos//nostros revereámur, senióres honorémus, iúvenes in disciplína timóris Dei//erudiámus, uxóres nostras ad id, quod bonum est, dirigámus. Amábiles castitátis//mores osténdant, puram et sincéram mansuetúdinis suæ voluntátem demónstrent,//linguæ suæ moderatiónem siléntio maniféstam fáciant, caritátem suam sine//personárum acceptióne ómnibus Deum sancte timéntibus æquálem exhíbeant.///Líberi vestri disciplínæ Christi partícipes sint; discant, quantum humílitas//apud Deum váleat, quid casta cáritas apud Deum possit, quemádmodum timor//eius bonus sit et magnus, servans omnes, qui in ipso sancte versántur in pura//mente. Est enim cogitatiónum et consiliórum mentis scrutátor, cuius Spíritus est//in nobis; et cum volúerit, áuferet eum.///Hæc autem ómnia confírmat fides, quæ est in Christo. Ipse enim per//Spíritum Sanctum ita nos compéllat://*Veníte, fílii, audíte me; timórem Dómini//*docébo vos. Quis est homo qui vult vitam, díligens dies vidére bonos? Próhibe//*linguam tuam a malo, et lábia tua ne loquátur dolum. Declina a malo et fac//*bonum. Quære pacem et perséquere eam.///Miséricors in ómnibus et benígnus Pater caritátem erga timéntes eum habet,//gratiásque suas benígne et suáviter largítur iis, qui ad ipsum símplici mente//accédunt. Quare ánimo dúplici ne simus, neque super exímiis et honoríficis//donis eius efferátur ánima nostra.
RESPONSORIUM
(Cf. Tob 4, 19 a; 14, 8 b)
℟.//Omni témpore bénedic Dóminum et póstula ab illo, ut dirigántur viæ//tuæ,
*//Et omnes sémitæ tuæ et consília bene disponántur.
℣.//Servi Deo in veritáte et fac coram illo, quod ipsi placet.
*//Et omnes sémitæ//tuæ et consília bene disponántur.
Oratio
Omnípotens sempitérne Deus, da nobis fídei, spei et caritátis augméntum et,//ut mereámur ássequi quod promíttis, fac nos amáre quod prǽcipis. Per//Dóminum.
FERIA III HEBDOMADÆ XXX
Ad Officium lectionis
LECTIO PRIOR
De libro Sapiéntiæ
3, 1-19
Iusti regnum possidebunt
[1]//Iustórum ánimæ in manu Dei sunt, et non tanget illos torméntum mortis.//[2]//Visi sunt óculis insipiéntium mori, et æstimáta est afflíctio éxitus illórum//[3]//et,//quod a nobis est iter, extermínium; illi autem sunt in pace.//[4]//Etenim, si coram//homínibus torménta passi sunt, spes illórum immortalitáte plena est;//[5]//et in paucis//corrépti, in multis bene disponéntur quóniam Deus tentávit eos et invénit illos//dignos se.//[6]//Tamquam aurum in fornáce probávit illos et quasi holocáusti hóstiam//accépit illos,//[7]//et in témpore visitatiónis illórum fulgébunt et tamquam scintíllæ in//arundinéto discúrrent;//[8]//iudicábunt natiónes et dominabúntur pópulis, et regnábit//Dóminus illórum in perpétuum.//[9]//Qui confídunt in illo, intéllegent veritátem, et//fidéles in dilectióne acquiéscent illi, quóniam grátia et misericórdia est sanctis//eius, et visitátio eléctis eius.///[10]//Impii autem, secúndum quæ cogitavérunt, correptiónem habébunt; qui//neglexérunt iustum et a Dómino recessérunt.//[11]//Sapiéntiam enim et disciplínam//qui déspicit, infélix est, et vácua est spes illórum, et labóres sine fructu, et//inutília ópera eórum.//[12]//Mulíeres eórum insensátæ sunt, et nequíssimi fílii eórum,//maledícta generátio eórum.//[13]//Quóniam felix est stérilis et incoinquináta, quæ//nescívit torum in delícto; habébit fructum in respectióne animárum.//[14]//Et spado,//qui non operátus est per manus suas iniquitátem nec cogitávit advérsus//Dóminum nequíssima, dábitur enim illi fídei donum eléctum, et sors in templo//Dómini acceptíssima.//[15]//Bonórum enim labórum gloriósus est fructus, et quæ non//cóncidat, radix sapiéntiæ.///[16]//Fílii autem adulterórum in inconsummatióne erunt, et ab iníquo toro semen//exterminábitur.//[17]//Et, si quidem longæ vitæ erunt, in níhilum computabúntur, et//sine honóre erit in novíssimo senéctus illórum;//[18]//et, si celérius defúncti fúerint,//non habébunt spem, nec in die agnitiónis allocutiónem://[19]//generatiónis enim//iníquæ diræ sunt consummatiónes.
RESPONSORIUM
(Sap 3, 6-7 a. 9)
℟.//Tamquam aurum in fornáce probávit eléctos Dóminus et quasi holocáusti//hóstiam accépit illos; et in témpore visitatiónis illórum fulgébunt.
*//Quóniam//grátia et misericórdia est sanctis eius.
℣.//Qui confídunt in illo intéllegent veritátem et fidéles in dilectióne//acquiéscent illi.
*//Quóniam grátia et misericórdia est sanctis eius.
LECTIO ALTERA
Ex Epístola sancti Cleméntis papæ Primi ad Corínthios
(Cap. 24, 1-5; 27, 1 — 29, 1: Funk 1, 93-97)
Fidelis est Deus in promissionibus
Considerémus, dilécti, quemádmodum Dóminus futúram resurrectiónem//contínue nobis osténdat, cuius primítias Dóminum Iesum Christum fecit,//súscitans eum a mórtuis. Intueámur, dilécti, resurrectiónem, quæ suo témpore fit.//Dies et nox resurrectiónem nobis osténdunt; nox cubat, exsúrgit dies; abit dies,//nox íngruit et inséquitur. Sumámus fruges; semen qui et quómodo fit? Egréssus//est seminátor et iecit in terram quǽlibet sémina, et quæ nuda et árida in terram//cecidérunt, dissolvúntur; deínde ex dissolutióne magna divínæ providéntiæ//maiéstas ea resúscitat, et ex uno plura fiunt ac fructum prodúcunt.///Hac ígitur spe ánimi nostri ad eum astringántur, qui fidélis est in//promissiónibus et iustus in iudíciis. Qui mentíri vétuit, multo minus ipse//mentiétur; nihil enim Deo impossíbile prætérquam mentíri. Exsuscitétur ígitur in//nobis fides eius, et ómnia ipsi propínqua esse considerémus.///Verbo maiestátis suæ constítuit ómnia et verbo suo potest illa evértere.//*Quis//*dicet ei: Quid fecísti? Vel quis fortitúdinis eius róbori resístet?//Quando vult et//quómodo vult, ómnia fáciet, neque quidquam ab eo semel decrétum præteríbit.//Omnia coram ipso sunt nihílque consílium eius látuit, si//*cæli enárrant glóriam//*Dei, opus mánuum eius annúntiat firmaméntum; dies diéi erúctat verbum et nox//*nocti índicat sciéntiam; et non sunt loquélæ neque sermónes, quorum non//*audiántur voces.///Cum ómnia ígitur eius óculis et áuribus páteant, metuámus eum et impúras//cupiditátes pravórum óperum deserámus, ut a futúro iudício eius misericórdia//tegámur. Quóniam enim quis nostrum a poténti eius manu fúgere potest? Quis//mundus quémpiam ab eo tránsfugam recípiet? Dicit enim alícubi Scriptúra://*Quo//*ibo et ubi a fácie tua occultábor? Si ascéndero in cælum, tu illic es; si ad terræ//*extréma abíero, déxtera tua illic; si stratum posúero in abýsso, illic est spíritus//*tuus.//Quo ígitur abíbit quíspiam vel quo aufúgiet ab eo, qui ómnia compléctitur?///Accedámus ergo ad eum in sanctitáte ánimæ, castas et impollútas manus//elevántes ad illum, diligéntes benígnum et misericórdem Patrem nostrum, qui//nos sibi ipsi electiónis partem fecit.
RESPONSORIUM
(Est 4, 17 c. 17 d. cf. 17 hh)
℟.//Dómine, rex omnípotens, in dicióne tua cuncta sunt pósita et non est qui//possit tuæ resístere voluntáti;
*//Líbera nos propter nomen tuum.
℣.//Tu fecísti cælum et terram et quidquid cæli ámbitu continétur.
*//Líbera nos//propter nomen tuum.
Oratio
Omnípotens sempitérne Deus, da nobis fídei, spei et caritátis augméntum et,//ut mereámur ássequi quod promíttis, fac nos amáre quod prǽcipis. Per//Dóminum.
FERIA IV HEBDOMADÆ XXX
Ad Officium lectionis
LECTIO PRIOR
De libro Sapiéntiæ
6, 1-25
Sapientia diligenda
[1]//Audíte, reges, et intellégite; díscite, iúdices fínium terræ.//[2]//Præbéte aures,//vos, qui continétis multitúdines et placétis vobis in turbis natiónum.//[3]//Quóniam//data est a Dómino potéstas vobis et dominátio ab Altíssimo, qui interrogábit//ópera vestra et cogitatiónes scrutábitur,//[4]//quóniam, cum essétis minístri regni//illíus, non recte iudicástis, nec custodístis legem, neque secúndum voluntátem//Dei ambulástis.//[5]//Horrénde et cito instábit vobis, quóniam iudícium duríssimum//his, qui præsunt, fiet;//[6]//exíguo enim concéditur misericórdia, poténtes autem//poténter torménto interrogabúntur.//[7]//Non enim súbtrahet persónam cuiúsquam//Deus nec verébitur magnitúdinem cuiúsquam, quóniam pusíllum et magnum ipse//fecit, et æquáliter cura est illi de ómnibus;//[8]//poténtibus autem durum instat//scrutínium.///[9]//Ad vos ergo, reges, sunt hi sermónes mei, ut discátis sapiéntiam et non//excidátis.//[10]//Qui enim custodíerint iusta iuste, iustificabúntur; et, qui didícerint//ista, invénient defensiónem.//[11]//Concupíscite ergo sermónes meos, dilígite illos et//habébitis disciplínam.//[12]//Clara est et, quæ numquam marcéscit, sapiéntia; et fácile//vidétur ab his, qui díligunt eam, et invenítur ab his, qui quærunt illam.//[13]//Præóccupat, qui eam concupíscunt, ut prior se osténdat illis.//[14]//Qui de luce//vigiláverit ad illam, non laborábit, assidéntem enim illam fóribus suis invéniet.//[15]//Cogitáre ergo de illa sensus est consummátio; et qui vigiláverit propter illam,//cito secúrus erit.//[16]//Quóniam dignos se ipsa círcuit quærens et in viis osténdit se//illis hiláriter et in omni providéntia occúrrit illis.//[17]//Inítium enim illíus veríssima//est disciplínæ concupiscéntia, cura vero disciplínæ diléctio est,//[18]//et diléctio//custódia legum illíus est, custodítio autem legum confirmátio incorruptiónis est,//[19]//incorrúptio autem facit esse próximum Deo;//[20]//concupiscéntia ítaque sapiéntiæ//dedúcit ad regnum.///[21]//Si ergo delectámini sédibus et sceptris, o reges pópuli, cólite sapiéntiam, ut//in perpétuum regnétis.//[22]//Quid est autem sapiéntia et quemádmodum facta sit,//réferam et non abscóndam a vobis sacraménta Dei, sed ab inítio nativitátis//investigábo et ponam in lucem sciéntiam illíus et non præteríbo veritátem.//[23]//Neque cum invídia tabescénte iter habébo, quóniam ista non erit párticeps//sapiéntiæ.//[24]//Multitúdo autem sapiéntium sánitas est orbis terrárum, et rex sápiens//stabiliméntum pópuli est.//[25]//Ergo accípite disciplínam per sermónes meos, et//próderit vobis.
RESPONSORIUM
(Sap 7, 13 a. 14 a; 3, 11 a; 7, 28)
℟.//Sapiéntiam sine fictióne dídici et sine invídia commúnico:
*//Sapiéntia//enim infinítus thesáurus est homínibus.
℣.//Sapiéntiam et disciplínam qui déspicit, infélix est; nihil enim díligit Deus,//nisi eum qui cum sapiéntia inhábitat.
*//Sapiéntia enim infinítus thesáurus est//homínibus.
LECTIO ALTERA
Ex Epístola sancti Cleméntis papæ Primi ad Corínthios
(Cap. 30, 3-4; 34, 2 — 35, 5: Funk 1, 99. 103-105)
Viam veritatis sequamur
Induámus concórdiam, húmiles, continéntes, ab omni susúrro et//obtrectatióne procul recedéntes, opéribus, non autem verbis nos iustificántes.//Dicit enim://*Qui multa dicit, et vicíssim áudiet; aut vir verbósus putat se esse//*iustum?///Opórtet ergo nos ad bonum faciéndum prompto ánimo esse; a Deo enim//ómnia porrigúntur. Prædícit enim nobis://*Ecce Dóminus, et merces eius coram//*ipso, ut reddat unicuíque secúndum opus suum//. Itaque adhortátur nos, qui toto//corde crédimus in eum, ne segnes et désides simus ad omne opus bonum.//Gloriátio nostra et fidúcia in ipso sit; voluntáti eius subiciámur et multitúdinem//univérsam angelórum eius diligénter considerémus, quómodo astántes//voluntátem eius exsequántur. Dicit enim Scriptúra://*Dena mília denum mílium//*assistébant ei, et mille mília deserviébant ei et clamábant: Sanctus, sanctus,//*sanctus Dóminus Sábaoth; plena est omnis creatúra glória eius//.///Et nos ergo consciéntia ducti, in concórdia in unum congregáti, tamquam ex//uno ore ad ipsum perseveránter clamémus, ut magnárum et gloriosárum//promissiónum eius partícipes fiámus. Dicit enim://*Oculus non vidit nec auris//*audívit nec in cor hóminis ascéndit, quanta præparávit exspectántibus eum//.///Quam beáta, dilécti, et mirabília sunt dona Dei! Vita in immortalitáte,//splendor in iustítia, véritas in libertáte, fides in confidéntia, temperántia in//sanctitáte; et hæc ómnia sub intelléctum nostrum cadunt. Quænam ígitur sunt,//quæ exspectántibus eum præparántur? Sanctíssimus ópifex et sæculórum Pater//solus quantitátem et pulchritúdinem eórum novit.///Nos ígitur, ut promissórum donórum partícipes fiámus, summo stúdio//contendámus, ut in número eórum reperiámur, qui eum exspéctent. Quómodo//autem hoc fiet, dilécti? Si fide in Deum cognítio nostra stabilíta fúerit, si grata//illi et accépta diligénter quæsivérimus, si, quæ ad inculpátam eius voluntátem//spectant, fecérimus ut viam veritátis secúti fuérimus, abiciéntes a nobis omnem//iniustítiam.
RESPONSORIUM
(Ps 24 (25), 4-5. 16)
℟.//Vias tuas, Dómine, demónstra mihi et sémitas tuas édoce me; dírige me in//veritáte tua;
*//Quia tu es Deus salútis meæ et te sustínui tota die.
℣.//Réspice in me et miserére mei, quia únicus et pauper sum ego.
*//Quia tu es//Deus salútis meæ et te sustínui tota die.
Oratio
Omnípotens sempitérne Deus, da nobis fídei, spei et caritátis augméntum et,//ut mereámur ássequi quod promíttis, fac nos amáre quod prǽcipis. Per//Dóminum.
FERIA V HEBDOMADÆ XXX
Ad Officium lectionis
LECTIO PRIOR
De libro Sapiéntiæ
7, 15-30
Sapientia imago Dei
[15]//Mihi det Deus dícere secúndum senténtiam et sentíre digna horum, quæ//mihi data sunt, quóniam ipse sapiéntiæ dux est et sapiéntium emendátor;//[16]//in//manu enim illíus et nos et sermónes nostri et omnis sapiéntia et óperum sciéntia.//[17]//Ipse enim dedit mihi horum, quæ sunt, sciéntiam veram, ut sciam dispositiónem//orbis terrárum et virtútes elementórum,//[18]//inítium et consummatiónem et//medietátem témporum, vicissitúdinum permutatiónes et commutatiónes//témporum,//[19]//anni cursus et stellárum dispositiónes,//[20]//natúras animálium et iras//bestiárum, vim spirítuum et cogitatiónes hóminum, differéntias virgultórum et//virtútes radícum.///[21]//Et, quæcúmque sunt abscónsa et manifésta, dídici; ómnium enim ártifex//dócuit me sapiéntia.//[22]//Est enim in illa spíritus intéllegens, sanctus, únicus,//múltiplex, subtílis, móbilis, perspícuus, incoinquinátus, lúcidus, ínnocens, amans//bonum, acútus,//[23]//quem nihil vetat, benefáciens, humánus, benígnus, stábilis,//certus, secúrus, omnem habens virtútem, ómnia prospíciens et pénetrans omnes//spíritus intellegíbiles, mundos, subtilíssimos.//[24]//Omni enim motu mobílior est//sapiéntia; pertránsit autem et pénetrat ómnia propter mundítiam.///[25]//Hálitus est enim virtútis Dei et emanátio claritátis Omnipoténtis sincéra;//ídeo nihil inquinátum in eam incúrrit://[26]//candor est enim lucis ætérnæ et spéculum//sine mácula Dei poténtiæ et imágo bonitátis illíus.//[27]//Et, cum sit una, ómnia//potest; et in se pérmanens ómnia ínnovat et per generatiónes in ánimas sanctas se//tránsferens amícos Dei et prophétas constítuit.//[28]//Nihil enim díligit Deus, nisi//eum, qui cum sapiéntia inhábitat.//[29]//Est enim hæc speciósior sole et super omnem//dispositiónem stellárum; luci comparáta invenítur splendídior://[30]//illi enim//succédit nox, sapiéntiam autem non vincit malítia.
RESPONSORIUM
(Col 1, 15-16 a; Sap 7, 26)
℟.//Christus Iesus est imágo Dei invisíbilis, primogénitus omnis creatúræ;
*//Quia in ipso cóndita sunt univérsa.
℣.//Candor est lucis ætérnæ et imágo bonitátis Dei.
*//Quia in ipso cóndita sunt//univérsa.
LECTIO ALTERA
Ex oratiónibus sancti Athanásii epíscopi Contra ariános
(Oratio 2, 78. 79: PG 26, 311. 314)
Sapientiæ forma et imago in operibus creatur
Quóniam Sapiéntiæ forma creáta in nobis et in ómnibus est, non immérito//vera et ópifex Sapiéntia ea, quæ suæ formæ própria sunt, sibi ipsi ascíscens ait://*Dóminus creávit me in ópera sua//. Quippe ea quæ sapiéntia, quæ in nobis est,//lóquitur, hæc ipse Dóminus tamquam própria usúrpat.///Quocírca non ille creátur qui creátor est, sed, propter suam imáginem in ipsis//opéribus creátam, ista velut de se ipse ait. Hinc quemádmodum ipse Dóminus//dixit://*Qui vos récipit me récipit//, eo quod eius forma in nobis est sic etiámsi inter//res creátas non annumerétur, tamen quia eius forma et imágo in opéribus creátur,//quasi ipse esset, ait://*Dóminus creávit me inítium viárum suárum in ópera sua.///Porro idcírco sapiéntiæ forma in opéribus facta est, ut mundus in ipsa//Verbum, suum opíficem, et Patrem per Verbum agnósceret. Enimvéro hoc ipsum//est quod Paulus docet://*Quia quod notum est Dei, maniféstum est in illis; Deus//*enim illis maniféstum fecit. Invisibília enim ipsíus ex creatióne mundi opéribus//*intellécta conspiciúntur.//Quaprópter Verbum natúra nequáquam est creátum, sed//ille locus de sapiéntia, quæ in nobis et vere est et esse dícitur, est intellegéndus.///Verúmtamen si his fidem habére nolúerint, ipsi nobis respóndeant utrum in//rebus creátis áliqua sit sapiéntia vel non? Si nulla sit, quare Apóstolus his verbis//conquéritur://*Nam quia in Dei sapiéntia non cognóvit mundus per sapiéntiam//*Deum?//Vel si nulla est sapiéntia, cur multitúdo sapiéntum in Scriptúra//memorátur? Namque//*sápiens pertérritus declínat a malo, et cum sapiéntia//*ædificátur domus.///Ecclesiástes quoque dicit://*Sapiéntia hóminis illuminábit vultum eius//;//idémque temerários his verbis íncrepat://*Ne díxeris: Quid factum est, quod prióra//*témpora his præséntibus melióra fuérunt? Nec enim in sapiéntia istud sciscitátus//*es.///Quod si in rebus creátis est sapiéntia, ut hisce verbis testátur fílius Siráchi://*Effúdit illam in ómnia ópera sua cum omni carne secúndum donatiónem suam et//*prǽbuit illam diligéntibus se//; quæ quidem effúsio mínime signíficat natúram//Sapiéntiæ quæ per se ipsa est atque unigénita, sed illíus quæ expréssa in mundo//est; quid ergo incredíbile vidétur, si ipsa ópifex et vera Sapiéntia, cuius forma//seu figúra est sapiéntia ac sciéntia, quæ in mundum effúsa est, tamquam de//seípsa dicat://*Dóminus creávit me in ópera sua?//Nec enim sapiéntia quæ in//mundo est, creátrix est, sed in opéribus est creáta, secúndum quam//*cæli enárrant//*glóriam Dei et ópera mánuum eius annúntiat firmaméntum.
RESPONSORIUM
(Sap 7, 22. 23 ab; 1 Cor 2, 10 b)
℟.//Est in sapiéntia spíritus intéllegens, sanctus, únicus, múltiplex, subtílis,//móbilis, perspícuus, lúcidus, amans bonum, quem nihil vetat,
*//Omnem habens//virtútem, ómnia prospíciens et pénetrans omnes spíritus.
℣.//Spíritus ómnia scrutátur, étiam profúnda Dei.
*//Omnem habens virtútem,//ómnia prospíciens et pénetrans omnes spíritus.
Oratio
Omnípotens sempitérne Deus, da nobis fídei, spei et caritátis augméntum et,//ut mereámur ássequi quod promíttis, fac nos amáre quod prǽcipis. Per//Dóminum.
FERIA VI HEBDOMADÆ XXX
Ad Officium lectionis
LECTIO PRIOR
De libro Sapiéntiæ
8, 1-21
Sapientia a Deo postulanda
[1]//Attíngit Sapiéntia a fine usque ad finem fórtiter et dispónit ómnia suáviter.//[2]//Hanc amávi et exquisívi a iuventúte mea et quæsívi sponsam mihi eam//assúmere et amátor factus sum formæ illíus.//[3]//Generositátem suam gloríficat//contubérnium habens Dei, sed et ómnium Dóminus diléxit illam.//[4]//Doctrix enim//est disciplínæ Dei et eléctrix óperum illíus.//[5]//Et si divítiæ sunt desiderábilis//posséssio in vita, quid sapiéntia locuplétius, quæ operátur ómnia?///[6]//Si autem sensus operátur, quis horum, quæ sunt, magis quam illa est ártifex?//[7]//Et, si iustítiam quis díligit, labóres huius sunt virtútes: sobrietátem enim et//prudéntiam docet, iustítiam et fortitúdinem, quibus utílius nihil est in vita//homínibus.//[8]//Et, si multam perítiam desíderat quis, scit prætérita et futúra cónicit,//novit versútias sermónum et solutiónes ænígmatum, signa et monstra scit,//ántequam fiant, et evéntus momentórum et témporum.///[9]//Propósui ergo hanc addúcere mihi ad convivéndum, sciens quóniam erit//mihi consiliária bonórum et consolátio sollicitúdinum et tædii.//[10]//Habébo propter//hanc claritátem ad turbas et honórem apud senióres iúvenis;//[11]//acútus invéniar in//iudício et in conspéctu poténtium admirábilis ero.//[12]//Tacéntem me sustinébunt et//loquéntem me respícient et, sermocinánte me plura, manus ori suo impónent.//[13]//Habébo per hanc immortalitátem et memóriam ætérnam his, qui post me futúri//sunt, relínquam.//[14]//Dispónam pópulos, et natiónes mihi erunt súbditæ;//[15]//timébunt//me audiéntes reges horréndi, in multitúdine vidébor bonus et in bello fortis.//[16]//Intrans in domum meam, conquiéscam cum illa; non enim habet amaritúdinem//conversátio illíus nec tǽdium convíctus illíus, sed lætítiam et gáudium.//[17]//Hæc//cógitans apud me et commémorans in corde meo quóniam immortálitas est in//cognatióne sapiéntiæ,//[18]//et in amicítia illíus delectátio bona, et in labóribus//mánuum illíus divítiæ sine defectióne, et in certámine loquélæ illíus sapiéntia, et//præcláritas in communicatióne sermónum ipsíus, circuíbam quærens, ut mihi//illam assúmerem.///[19]//Puer autem eram ingeniósus et sortítus sum ánimam bonam;//[20]//quin pótius,//cum essem bonus, veni in corpus incoinquinátum.//[21]//Et, ut scivi quóniam áliter//non possem esse cóntinens, nisi Deus det, — et hoc ipsum erat sapiéntiæ scire//cuius esset hoc donum — ádii Dóminum et deprecátus sum illum.
RESPONSORIUM
(Sap 7, 7. 8 a; Iac 1, 5)
℟.//Optávi et datus est mihi sensus;
*//Invocávi et venit in me spíritus//sapiéntiæ et præpósui illam regnis et sédibus.
℣.//Si quis vestrum índiget sapiéntia, póstulet a Deo, qui dat ómnibus//affluénter et non impróperat, et dábitur ei.
*//Invocávi et venit in me spíritus//sapiéntiæ et præpósui illam regnis et sédibus.
LECTIO ALTERA
Ex opéribus Balduíni Cantuariénsis epíscopi
(Tract. 6: PL 204, 451-453)
Vivus est sermo Dei et efficax
*Vivus est sermo Dei et éfficax et penetrabílior omni gládio ancípiti//. Quanta//sit virtus et quanta sit sapiéntia in sermóne Dei, ex his verbis demonstrátur//quæréntibus Christum, qui est verbum et virtus et sapiéntia Dei. Hoc verbum in//princípio apud Patrem illi coætérnum, témpore suo Apóstolis est revelátum et//per illos annuntiátum et in fide credéntium populórum humíliter recéptum. Est//ergo verbum in Patre, verbum in ore, verbum in corde.///Hic sermo Dei vivus est, cui Pater dedit vitam habére in semetípso, sicut ipse//vitam habet in semetípso. Propter quod non solum vivus est, sed étiam vita, sicut//ipse de se dicit://*Ego sum via, véritas et vita//. Qui cum sit vita, sic est vivus, ut sit//vivíficus. Nam,//*sicut Pater súscitat mórtuos et vivíficat, sic et Fílius quos vult//*vivíficat//. Vivíficus est, cum de sepúlcro mórtuum vocat, et dicit://*Lázare, veni//*foras.///Cum prædicátur hic sermo, voce prædicatiónis voci suæ, quæ foris audítur,//dat vocem virtútis, quæ intérius percípitur, per quam mórtui revivíscunt et//láudibus istis suscitántur fílii Abrahæ. Vivus est ergo hic sermo in corde Patris,//vivus in ore prædicántis, vivus in corde credéntis et amántis. Sermo iste cum ita//vivus sit, haud dúbium quin et éfficax sit.///Efficax est in rerum creatióne, éfficax est in mundi gubernatióne, éfficax est//in mundi redemptióne. Quid enim efficácius, quid poténtius?//*Quis loquétur//*poténtias eius, audítas fáciet omnes laudes eius?//Efficax est cum operátur,//éfficax est cum prædicátur. Non enim revértitur vácuum, sed in ómnibus ad quæ//míttitur, prosperátur.///Efficax est//*et penetrabílior omni gládio ancípiti//, cum créditur et amátur.//Quid enim impossíbile est credénti, vel quid diffícile est amánti? Cum lóquitur//hoc verbum, verba eius cor transfígunt, sicut sagíttæ poténtis acútæ, sicut clavi//in altum transfíxi intrant, et in tantum intrant, ut ad íntima pénetrent.//Penetrabílior est enim hic sermo omni gládio ancípiti, útpote omni virtúte vel//potestáte ad incidéndum valídior et omni acúmine humáni ingénii subtílior; et//omnis humánæ sapiéntiæ, doctíque sermónis subtilitáte acútior.
RESPONSORIUM
(Eccli 1, 5 16 a)
℟.//Fons sapiéntiæ verbum Dei in excélsis
*//Et ingréssus illíus mandáta//ætérna.
℣.//Inítium sapiéntiæ timor Dómini.
*//Et ingréssus illíus mandáta ætérna.
Oratio
Omnípotens sempitérne Deus, da nobis fídei, spei et caritátis augméntum et,//ut mereámur ássequi quod promíttis, fac nos amáre quod prǽcipis. Per//Dóminum.
SABBATO HEBDOMADÆ XXX
Ad Officium lectionis
LECTIO PRIOR
De libro Sapiéntiæ
11, 20 b — 12, 2. 11 b-19
De misericordia et patientia Dei
[11,20b]//Omnia in mensúra et número et póndere disposuísti.//[21]//Multum enim valére//tibi soli subest semper, et virtúti bráchii tui quis resístet?//[22]//Quóniam tamquam//moméntum statéræ, sic est ante te totus orbis terrárum, et tamquam gutta roris//antelucáni, quæ descéndit in terram.//[23]//Sed miseréris ómnium, quia ómnia potes;//et dissímulas peccáta hóminum propter pæniténtiam.//[24]//Díligis enim ómnia, quæ//sunt, et nihil odísti eórum, quæ fecísti; nec enim, si odísses, áliquid constituísses.//[25]//Quómodo autem posset áliquid permanére, nisi tu voluísses? Aut, quod a te//vocátum non esset, conservarétur?//[26]//Parcis autem ómnibus, quóniam tua sunt,//Dómine, qui amas ánimas.///[12,1]//Incorruptíbilis enim spíritus tuus est in ómnibus.//[2]//Ideóque eos, qui//exérrant, paulátim córripis et, de quibus peccant, ádmones et córrigis, ut, relícta//malítia, credant in te, Dómine.//[11b]//Nec timens áliquem, véniam dabas peccátis//illórum;//[12]//quis enim dicet tibi: «Quid fecísti?». Aut quis stabit contra iudícium//tuum? Aut quis tibi imputábit, si períerint natiónes, quas tu fecísti? Aut quis in//contentiónem tecum véniet, vindex iniquórum hóminum?//[13]//Non enim est álius//Deus quam tu, cui cura est de ómnibus, ut osténdas quóniam non iniúste//iudicásti.//[14]//Neque rex neque tyránnus in conspéctu tuo resístere póterit tibi de//his, quos perdidísti.///[15]//Cum autem sis iustus, iuste ómnia dispónis; ipsum quoque, qui non debet//puníri, condemnáre éxterum ǽstimas a tua virtúte.//[16]//Fortitúdo enim tua iustítiæ//inítium est, et ob hoc, quod ómnium Dóminus es, ómnibus te párcere facit.//[17]//Fortitúdinem enim osténdis, cum non créderis esse in poténtia consummátus, et//horum, qui te nésciunt, audáciam tradúcis.//[18]//Tu autem, dominátor virtútis, cum//cleméntia iúdicas et cum magna indulgéntia dispónis nos: subest enim tibi, cum//volúeris, posse.//[19]//Docuísti autem pópulum tuum per tália ópera quóniam opórtet//iustum esse humánum, et bonæ spei fecísti fílios tuos, quóniam das super//peccátis pæniténtiam.
RESPONSORIUM
(Cf. Sap 11, 23. 24. 28; Eccli 36, 1)
℟.//Miseréris ómnium, Dómine, et nihil odísti eórum quæ fecísti, dissímulans//peccáta hóminum propter pæniténtiam et parcens illis,
*//Dómine, qui amas//ánimas.
℣.//Miserére nostri et réspice nos et osténde nobis lucem miseratiónum//tuárum.
*//Dómine, qui amas ánimas.
LECTIO ALTERA
Ex Diálogo sanctæ Catharínæ Senénsis vírginis De divína Providéntia
(Cap. 134, ed. latina, Ingolstadii 1583, ff° 215v-216)
Quam bonus et suavis est, Domine, spiritus tuus in omnibus!
Ætérnus Pater, cum ineffábili benignitáte suæ cleméntiæ, vertébat óculum ad//hanc ánimam, incípiens isto modo:///«O caríssima fília, omníno decrévi fácere mundo misericórdiam et in//ómnibus opportúnis homínibus volo providére. Sed ignórans homo réputat in//mortem illud quod in vitam ei tríbuo, et ita síbimet valde crudélis effícitur; et ego//provídeo semper. Unde volo te nosse: quicquid hómini tríbuo, procédit a summa//providéntia.///Et hinc est quod, cum ego cum providéntia creávi eum, in memetípsum//respéxi et fui philocáptus pulchritúdine creatúræ meæ: quia mihi plácuit creáre//eam ad imáginem et similitúdinem meam cum providéntia multa: et immo dedi//ei memóriam, ut in se benefícia mea retinéret, volens ut de poténtia mei, Patris//ætérni, participáret.///Insuper intelléctum ei tríbui, ut in sapiéntia Fílii mei cognósceret et//intellégeret voluntátem meam, qui sum ómnium gratiárum exhíbitor atque//donátor cum ignífera caritáte patérna. Ei quoque dedi voluntátem ad amándum,//participándo cleméntiam Sancti Spíritus, ut amáre posset ea quæ cognóverat et//víderat intelléctus.///Hoc autem egit dulcis providéntia mea, solum ut capax esset ad//intellegéndum et gustándum me cum summo gáudio in ætérna visióne mea. Et//sicut álias ego tibi narrávi, ex inobœdiéntia primi vestri paréntis Adæ cælum erat//clausum: a qua póstmodum inobœdiéntia processérunt ómnia mala per//univérsum orbem.///Ut ergo mortem ipsíus obœdiéntiæ auférrem ab hómine, clementíssime//provídi, tribuéndo vobis Unigénitum Fílium meum cum magna providéntia, ut//ita satisfáceret vestræ necessitáti. Imposuíque ei magnam obœdiéntiam, ut a//venéno liberarétur humánum genus, quod ex inobœdiéntia primi vestri paréntis//in orbem fúerat effúsum. Unde tamquam philocáptus et verus obœdiens,//velocíssime cucúrrit ad opprobriósam mortem sacratíssimæ crucis, et mediánte//sua sacratíssima morte vobis exhíbuit vitam, non humanitátis, sed vigóre//divinitátis».
RESPONSORIUM
(Ps 16 (17), 8. 7)
℟.//Custódi me, Dómine, ut pupíllam óculi;
*//Sub umbra alárum tuárum//prótege me.
℣.//Mirífica misericórdias tuas, qui salvos facis sperántes in déxtera tua.
*//Sub//umbra alárum tuárum prótege me.
Oratio
Omnípotens sempitérne Deus, da nobis fídei, spei et caritátis augméntum et,//ut mereámur ássequi quod promíttis, fac nos amáre quod prǽcipis. Per//Dóminum.
DOMINICA
Ad Officium lectionis
LECTIO PRIOR
Incipit liber primus Maccabæórum
1, 1-24
Victoria et superbia Græcorum
[1]//Factum est, postquam percússit Alexánder Philíppi Mácedo, qui prius//regnávit in Grǽcia, egréssus de terra Cetthim, Daríum regem Persárum et//Medórum,//[2]//constítuit prœlia multa et obtínuit munitiónes et interfécit reges//terræ;//[3]//et pertránsiit usque ad fines terræ et accépit spólia multitúdinis géntium,//et síluit terra in conspéctu eius, et exaltátum est et elevátum est cor eius.//[4]//Et//congregávit virtútem fortem nimis et obtínuit regiónes géntium et tyránnos, et//facti sunt illi in tribútum.//[5]//Et post hæc décidit in lectum et cognóvit quia//morerétur;//[6]//et vocávit púeros suos nóbiles, qui secum erant nutríti a iuventúte, et//divísit illis regnum suum, cum adhuc víveret.//[7]//Et regnávit Alexánder annis//duódecim et mórtuus est.//[8]//Et obtinuérunt púeri eius regnum, unusquísque in loco//suo;//[9]//et imposuérunt omnes sibi diadémata post mortem eius, et fílii eórum post//eos annis multis. Et multiplicáta sunt mala in terra.///[10]//Et éxiit ex eis radix peccátrix, Antíochus Epíphanes fílius Antíochi regis,//qui fúerat Romæ obses, et regnávit in anno centésimo tricésimo séptimo regni//Græcórum.//[11]//In diébus illis exiérunt ex Israel fílii iníqui et suasérunt multis//dicéntes: «Eámus et disponámus testaméntum cum géntibus, quæ circa nos sunt,//quia, ex quo recéssimus ab eis, invenérunt nos multa mala».//[12]//Et bonus visus est//sermo in óculis eórum;//[13]//et destinavérunt áliqui de pópulo et abiérunt ad regem,//et dedit illis potestátem, ut fácerent iustítias géntium.//[14]//Et ædificavérunt//gymnásium in Hierosólymis secúndum leges natiónum;//[15]//et fecérunt sibi//præpútia et recessérunt a testaménto sancto et iuncti sunt natiónibus et//venúmdati sunt, ut fácerent malum.///[16]//Et parátum est regnum in conspéctu Antíochi, et cœpit regnáre in terra//Ægýpti, ut regnáret super duo regna.//[17]//Et intrávit in Ægýptum in multitúdine//gravi, in cúrribus et elephántis et equítibus et návium multitúdine;//[18]//et constítuit//bellum advérsus Ptolemǽum regem Ægýpti, et véritus est Ptolemǽus a fácie eius//et fugit, et cecidérunt vulneráti multi.//[19]//Et comprehendérunt civitátes munítas in//terra Ægýpti, et accépit spólia terræ Ægýpti.//[20]//Et revérsus est Antíochus,//postquam percússit Ægýptum in centésimo et quadragésimo tértio anno, et//ascéndit ad Israel et ad Hierosólyma in multitúdine gravi//[21]//et intrávit in//sanctificatiónem cum supérbia et accépit altáre áureum et candelábrum lúminis//et univérsa vasa eius//[22]//et mensam propositiónis et libatória et phíalas et páteras//áureas et velum et corónas et ornaméntum áureum, quod in fácie templi erat; et//commínuit ómnia.//[23]//Et accépit argéntum et aurum et vasa concupiscibília et//accépit thesáuros occúltos, quos invénit;//[24]//et, sublátis ómnibus, ábiit in terram//suam et fecit cædem hóminum et locútus est supérbia magna.
RESPONSORIUM
(2 Mac 7, 33; Hebr 12, 11)
℟.//Si nobis propter increpatiónem et correptiónem Deus noster módicum//irátus est,
*//Iterum reconciliábitur Dóminus servis suis.
℣.//Omnis disciplína in præsénti vidétur esse mæróris; póstea autem fructum//reddit iustítiæ.
*//Iterum reconciliábitur Dóminus servis suis.
LECTIO ALTERA
Ex Constitutióne pastoráli//*Gáudium et spes//Concílii Vaticáni secúndi de Ecclésia//in mundo huius témporis
(N. 78)
De pace fovenda
Pax non est mera abséntia belli, neque ad solum adversárum vírium//æquilíbrium stabiliéndum redúcitur neque ex imperióso dominátu óritur, sed//recte propriéque dícitur//*opus iustítiæ//. Fructus exsístit órdinis, humánæ societáti a//divíno suo fundatóre ínsiti et ab homínibus perfectiórem semper iustítiam//sitiéntibus in actum deducéndi. Cum enim géneris humáni bonum commúne//primária quidem sua ratióne lege ætérna regátur, sed, quoad id quod concréte//éxigit, progrediénte témpore incessántibus mutatiónibus subiciátur, numquam//pax pro semper acquisíta est, sed perpétuo ædificánda. Cum ínsuper lábilis sit//humána volúntas necnon peccáto sauciáta, procurátio pacis constántem//uniuscuiúsque expóscit passiónum dominatiónem et legítimæ auctoritátis//invigilántiam.///Hoc tamen non súfficit. Pax hæc in terris obtinéri non potest nisi bonum//personárum in tuto collocétur et hómines cum fidúcia divítias sui ánimi atque//ingénii inter se sponte commúnicent. Firma volúntas álios hómines et pópulos//eorúmque dignitátem reveréndi studiosúmque fraternitátis exercítium ad pacem//construéndam omníno necessária sunt. Ita pax fructus étiam amóris exsístit, qui//ultra ea progréditur quæ iustítia præstáre valet. Pax autem terréna, quæ ex//dilectióne próximi óritur, figúra et efféctus est pacis Christi, a Deo Patre//promanántis. Ipse enim Fílius incarnátus, princeps pacis, per crucem suam//omnes hómines Deo reconciliávit ac, restítuens ómnium unitátem in uno pópulo//et uno córpore, in própria sua carne occídit ódium et, resurrectióne exaltátus,//Spíritum caritátis in corda hóminum diffúdit.///Quaprópter omnes christiáni eníxe evocántur ut,//*veritátem faciéntes in//*caritáte//, cum homínibus vere pacíficis sese úniant ad pacem implorándam et//instaurándam. Eódem spíritu moti, non póssumus non laudáre eos, qui in iúribus//vindicándis actióni violéntæ renuntiántes, ad média defensiónis recúrrunt quæ//ceteróquin étiam debilióribus præsto sunt, dúmmodo hoc sine læsióne iúrium et//obligatiónum aliórum vel communitátis fíeri possit.
RESPONSORIUM
(Cf. 1 Chr 29, 11. 12; cf. Eccli 50, 25; 2 Mac 1, 24)
℟.//Tua est poténtia, tuum regnum, Dómine; tu es super omnes gentes.
*//Da//pacem, Dómine, in diébus nostris.
℣.//Dómine Deus, ómnium creátor, terríbilis et fortis, iustus et miséricors.
*//Da pacem, Dómine, in diébus nostris.
Oratio
Omnípotens et miséricors Deus, de cuius múnere venit, ut tibi a fidélibus tuis//digne et laudabíliter serviátur, tríbue, quǽsumus, nobis, ut ad promissiónes tuas//sine offensióne currámus. Per Dóminum.
FERIA II HEBDOMADÆ XXXI
Ad Officium lectionis
LECTIO PRIOR
De libro primo Maccabæórum
1, 41-64
Persecutio Antiochi
In diébus illis://[41]//Scripsit rex Antíochus omni regno suo, ut essent univérsi//pópulus unus,//[42]//et relínqueret unusquísque legem suam. Et recepérunt omnes//gentes secúndum verbum regis Antíochi;//[43]//et multi ex Israel consensérunt cúltui//eius et sacrificavérunt idólis et coinquinavérunt sábbatum.//[44]//Et misit rex libros//per manus nuntiórum in Ierúsalem et in civitátes Iudæ, ut sequeréntur leges//géntium terræ,//[45]//et prohibére holocáusta et sacrifícia et placatiónes fíeri in templo//Dei et contamináre sábbata et dies sollémnes//[46]//et pollúere sancta et sanctos,//[47]//instrúere aras et templa et idóla et immoláre porcína et pécora commúnia//[48]//et//relínquere fílios suos incircumcísos et pollúere ánimas eórum in omni immúndo//et abominatióne,//[49]//ita ut oblivisceréntur legem et immutárent omnes//iustificatiónes;//[50]//et quicúmque non fécerit secúndum verbum regis Antíochi,//moriétur.//[51]//Secúndum ómnia verba hæc scripsit omni regno suo et præpósuit//consideratóres super omnem pópulum et mandávit civitátibus Iudæ immoláre per//civitátem et civitátem.//[52]//Et congregáti sunt multi de pópulo ad eos, omnes, qui//derelíquerant legem Dómini, et fecérunt mala in terra;//[53]//et posuérunt Israel in//ábditis et in abscónditis fugitivórum locis.///[54]//Die quinta décima mensis Cásleu, quinto et quadragésimo et centésimo//anno, ædificávit abominatiónem desolatiónis super altáre; et per civitátes Iudæ in//circúitu ædificavérunt aras//[55]//et ante iánuas domórum et in platéis sacrificábant.//[56]//Et libros Legis, quos invenérunt, combussérunt igne scindéntes eos;//[57]//et//ubicúmque inveniebátur apud áliquem liber testaménti, et si quis consentiébat//legi, constitútio regis interficiébat eum.//[58]//In virtúte sua faciébant hæc Israéli,//ómnibus, qui inveniebántur in omni mense et mense in civitátibus.//[59]//Et quinta et//vicésima die mensis sacrificábant super aram, quæ erat super altáre;//[60]//et//mulíeres, quæ circumcíderant fílios suos, interficiébant secúndum iussum//[61]//— et//suspendébant infántes a cervícibus eórum — et domos eórum et eos, qui//circumcíderant illos.//[62]//Et multi in Israel obtinuérunt et confortáti sunt apud se, ut//non manducárent immúnda,//[63]//et elegérunt mori, ut non pollueréntur escis et non//profanárent testaméntum sanctum, et moriebántur.//[64]//Et facta est ira magna super//Israel valde.
RESPONSORIUM
(Cf. Dan 9, 18 a; Act 4, 29)
℟.//Aperi óculos tuos et vide afflictiónem nostram: circumdedérunt nos gentes//ad puniéndum nos;
*//Tu, Dómine, exténde bráchium tuum et líbera ánimas//nostras.
℣.//Et nunc réspice in minas eórum et da servis tuis cum omni fidúcia loqui//verbum tuum.
*//Tu, Dómine, exténde bráchium tuum et líbera ánimas nostras.
LECTIO ALTERA
Ex Constitutióne pastoráli//*Gáudium et spes//Concílii Vaticáni secúndi de Ecclésia//in mundo huius témporis
(Nn. 82-83)
Ad novos pacificos sensus mentes instituere oportet
Cáveant hómines ne solúmmodo conátibus quorúndam se commíttant, quin//de própriis méntibus curent. Nam populórum moderatóres, qui boni commúnis//própriæ gentis sponsóres sunt et simul boni univérsi orbis promotóres, ex//multitúdinum opiniónibus et ánimi sénsibus quam máxime pendent. Nihil eis//prodest ut paci ædificándæ instent, quámdiu hostilitátis, contémptus et//diffidéntiæ sensus, «raciália» ódia necnon obstinátæ ideologíæ, hómines//dívidunt atque inter se oppónunt. Hinc máxima necéssitas urget renovátæ//méntium educatiónis novǽque in pública opinióne inspiratiónis.///Qui óperi educatiónis se dévovent, præsértim iúvenum, aut opiniónem//públicam effórmant, tamquam gravíssimum offícium réputent curam mentes//ómnium ad novos pacíficos sensus instituéndi. Nos omnes quidem commutáre//corda nostra opórtet, univérsum orbem et illa múnera prospiciéntes quæ nos, una//simul, ágere póssumus ut genus nostrum ad melióra profíciat. Nec falsa spes nos//decípiat. Nisi enim, dimíssis inimicítiis et ódiis, firma honestáque pacta de pace//universáli in futúro concludántur, humánitas quæ iam in gravi discrímine//versátur, quamvis sciéntia mirábili prǽdita, forsan funéste ad illam horam//adducétur, in qua non áliam pacem quam horréndam mortis pacem experiátur.//Attamen, dum hæc profert, Ecclésia Christi, in média anxietáte huius témporis//constitúta, firmíssime speráre non cessat. Ætáti nostræ íterum iterúmque,//opportúne importúne, núntium apostólicum propónere inténdit://*Ecce nunc//*tempus acceptábile//ut muténtur corda,//*ecce nunc dies salútis.///Ad pacem ædificándam ante ómnia requíritur ut eradicéntur causæ//discordiárum inter hómines, quibus bella alúntur, præsértim iniustítiæ. Non//paucæ eárum ex nímiis inæqualitátibus œconómicis provéniunt, necnon ex//necessáriis remédiis retardátis. Aliæ vero ex spíritu dominatiónis et personárum//contémptu oriúntur et, si in causas profundióres inquírimus, ex humána invídia,//diffidéntia, supérbia aliísque egoísticis passiónibus. Cum tot órdinis deféctus//homo ferre non possit, ex iis conséquitur ut, étiam bello non sæviénte, mundus//indesinénter contentiónibus inter hómines et violéntiis inficiátur.///Cum ínsuper éadem mala in relatiónibus inter ipsas natiónes inveniántur,//necessárium omníno est ut, ad illa vincénda vel præveniénda, et ad effrenátas//violéntias coercéndas, mélius et fírmius cooperéntur et coordinéntur institutiónes//internationáles necnon indefésse stimulétur creátio organismórum qui pacem//promóveant.
RESPONSORIUM
(Ps 33 (34), 15)
℟.//Doctrínam sapiéntiæ dedi in corde tuo, dicit Dóminus;
*//Et exaudívi te, ut//prótegam civitátem istam et sit pax in diébus tuis.
℣.//Divérte a malo et fac bonum, inquíre pacem et perséquere eam.
*//Et//exaudívi te, ut prótegam civitátem istam et sit pax in diébus tuis.
Oratio
Omnípotens et miséricors Deus, de cuius múnere venit, ut tibi a fidélibus tuis//digne et laudabíliter serviátur, tríbue, quǽsumus, nobis, ut ad promissiónes tuas//sine offensióne currámus. Per Dóminum.
FERIA III HEBDOMADÆ XXXI
Ad Officium lectionis
LECTIO PRIOR
De libro primo Maccabæórum
2, 1. 15-28. 42-50. 65-70
Matthathiæ seditio et mors
[1]//In diébus illis surréxit Matthathías fílius Ioánnis fílii Simeónis sacérdos ex//fíliis Ióarib ab Ierúsalem et consédit in Modin.///[15]//Et venérunt, qui ex rege compellébant discessiónem in civitátem Modin, ut//sacrificárent.//[16]//Et multi de Israel accessérunt ad eos, et Matthathías et fílii eius//congregáti sunt.//[17]//Et respondérunt, qui missi erant a rege, et dixérunt Matthathíæ://«Princeps et nóbilis et magnus es in hac civitáte et confirmátus fíliis et frátribus.//[18]//Nunc accéde primus et fac iussum regis, sicut fecérunt omnes gentes et viri//Iudæ et, qui remansérunt in Ierúsalem, et eris tu et fílii tui inter amícos regis et tu//et fílii tui glorificabímini et argénto et auro et munéribus multis».//[19]//Et respóndit//Matthathías et dixit magna voce: «Etsi omnes gentes, quæ in domo regni sunt,//regi obœdiunt, ut discédat unusquísque ab offício patrum suórum, et conséntiunt//mandátis eius,//[20]//et ego et fílii mei et fratres mei íbimus in testaménto patrum//nostrórum.//[21]//Propítius sit nobis Dóminus, ne derelinquámus legem et//iustificatiónes.//[22]//Non audiémus verba regis, ut prætereámus offícium nostrum//dextra vel sinístra».//[23]//Et, ut cessávit loqui verba hæc, accéssit quidam Iudǽus in//ómnium óculis sacrificáre super aram in Modin secúndum iussum regis.//[24]//Et//vidit Matthathías et zelátus est, et contremuérunt renes eius; et áttulit iram//secúndum iudícium et insíliens trucidávit eum super aram.//[25]//Et virum regis, qui//cogébat immoláre, occídit in ipso témpore et aram destrúxit;//[26]//et zelátus est//legem sicut fecit Phínees Zambri fílio Salom.//[27]//Et exclamávit Matthathías voce//magna in civitáte dicens: «Omnis, qui zelum habet legis státuens testaméntum,//éxeat post me».//[28]//Et fugit ipse et fílii eius in montes, et reliquérunt, quæcúmque//habébant in civitáte.///[42]//Tunc congregáta est ad eos synagóga Asidæórum fortis víribus ex Israel,//omnis voluntárius in lege;//[43]//et omnes, qui fugiébant a malis ádditi sunt ad eos et//facti sunt illis ad firmaméntum.//[44]//Et constituérunt exércitum et percussérunt//peccatóres in ira sua et viros iníquos in indignatióne sua; et céteri fugérunt ad//natiónes, ut se liberárent.//[45]//Et circuívit Matthathías et amíci eius, et destruxérunt//aras;//[46]//et circumcidérunt púeros incircumcísos, quotquot invenérunt in fínibus//Israel, in fortitúdine.//[47]//Et persecúti sunt fílios supérbiæ, et prosperátum est opus//in manu eórum;//[48]//et obtinuérunt legem de manu géntium et de manu regum et//non dedérunt cornu peccatóri.///[49]//Et appropinquavérunt dies Matthathíæ moriéndi, et dixit fíliis suis: «Nunc//confirmáta est supérbia et castigátio et tempus eversiónis et ira indignatiónis.//[50]//Nunc, o fílii, æmulatóres estóte legis; et date ánimas vestras pro testaménto//patrum vestrórum.///[65]//Et ecce Simon frater vester, scio quod vir consílii est: ipsum audíte semper;//ipse erit vobis pater.//[66]//Et Iudas Maccabǽus fortis víribus a iuventúte sua erit//vobis princeps milítiæ; et ipse pugnábit bellum pópuli.//[67]//Et adducétis ad vos//omnes factóres legis et vindicáte vindíctam pópuli vestri;//[68]//retribúite//retributiónem géntibus et inténdite in præcéptum legis».///[69]//Et benedíxit eos et appósitus est ad patres suos.//[70]//Et defúnctus est anno//centésimo et quadragésimo sexto; et sepúltus est in sepúlcris patrum suórum in//Modin, et planxérunt eum omnis Israel planctu magno.
RESPONSORIUM
(1 Mac 2, 51. 64)
℟.//Mementóte óperum patrum, quæ fecérunt in generatiónibus suis,
*//Et//accipiétis glóriam magnam et nomen ætérnum.
℣.//Fílii, confortámini et viríliter ágite in lege, quia in ipsa gloriósi éritis.
*//Et//accipiétis glóriam magnam et nomen ætérnum.
LECTIO ALTERA
Ex Constitutióne pastoráli//*Gáudium et spes//Concílii Vaticáni secúndi de Ecclésia//in mundo huius témporis
(Nn. 88-90)
De munere christianorum in pacis ædificatione
Ad órdinem internationálem cum vera observántia legitimárum libertátum et//amíca fraternitáte ómnium ædificándum, christiáni libénter et toto corde//cooperéntur, idque eo magis quod maior pars mundi tanta adhuc egestáte labórat//ut in paupéribus Christus ipse quasi alta voce caritátem suórum discipulórum//évocet. Ne ígitur scándalo sit homínibus áliquas natiónes, quarum sǽpius maior//númerus cívium christiáno nómine ornátur, bonórum cópia abundáre, dum áliæ//rebus ad vitam necessáriis privéntur ac fame, morbis omnimodáque miséria//cruciántur. Sunt enim spíritus paupertátis et caritátis glória et testimónium//Ecclésiæ Christi.///Laudándi ígitur et ad iuvándi sunt illi christiáni, iúvenes præsértim, qui//sponte seípsos ad áliis homínibus et pópulis auxília præstánda ófferunt. Immo//totíus pópuli Dei est, epíscopis verbo et exémplo præeúntibus, misérias huius//témporis pro víribus subleváre, idque, ut antíquus mos ferébat Ecclésiæ, non ex//supérfluis tantum, sed étiam ex substántia.///Modus subsídia colligéndi et distribuéndi, quin sit rígide et unifórmiter//ordinátus, recto tamen órdine disponátur in diœcésibus, natiónibus et in univérso//mundo, coniúncta, ubicúmque opportúnum vidétur, actióne catholicórum cum//céteris frátribus christiánis. Spíritus enim caritátis próvidum ordinatúmque//actiónis sociális et caritatívæ exercítium nedum prohíbeat, pótius id impónit.//Quare necésse est eos qui se ad natiónibus progrediéntibus inserviéndum//devovére inténdunt, idóneis étiam institútis apte efformári.///Quaprópter Ecclésia in ipsa communitáte géntium omníno præsens esse//debet ad cooperatiónem inter hómines fovéndam et excitándam; et quidem tam//per suas institutiónes públicas quam per plenam ac sincéram collaboratiónem//ómnium christianórum, solo desidério ómnibus inserviéndi inspirátam.///Quod efficácius attingétur si ipsi fidéles, suæ responsabilitátis humánæ et//christiánæ cónscii, iam in próprio ámbitu vitæ voluntátem prompte cooperándi//cum communitáte internationáli excitáre sátagunt. Cura peculiáris hac in re//iuvénibus formándis impendátur, tam in educatióne religiósa quam civíli.///Optándum dénique est ut cathólici, ad munus suum in communitáte//internationáli rite impléndum, actuóse et positíve cooperáre stúdeant sive cum//frátribus seiúnctis qui una cum eis evangélicam caritátem profiténtur, sive cum//ómnibus homínibus veram pacem sitiéntibus.
RESPONSORIUM
(Cf. Hab 3, 3 (Vg); Lev 26, 1 b. 9)
℟.//Ecce ab austro vénio,
*//Ego Dóminus Deus vester, visitáre vos in pace.
℣.//Respíciam vos et créscere fáciam; multiplicabímini et firmábo pactum//meum vobíscum.
*//Ego Dóminus Deus vester, visitáre vos in pace.
Oratio
Omnípotens et miséricors Deus, de cuius múnere venit, ut tibi a fidélibus tuis//digne et laudabíliter serviátur, tríbue, quǽsumus, nobis, ut ad promissiónes tuas//sine offensióne currámus. Per Dóminum.
FERIA IV HEBDOMADÆ XXXI
Ad Officium lectionis
LECTIO PRIOR
De libro primo Maccabæórum
3, 1-26
De Iuda Maccabæo
In diébus illis://[1]//Surréxit Iudas, qui vocabátur Maccabǽus, fílius eius pro eo.//[2]//Et adiuvábant eum omnes fratres eius et univérsi, qui se coniúnxerant patri eius;//et prœliabántur prœlium Israel cum lætítia.//[3]//Et dilatávit glóriam pópulo suo et//índuit se lorícam sicut gigas et succínxit se arma béllica sua et prœlia constítuit//prótegens castra gládio.//[4]//Símilis factus est leóni in opéribus suis et sicut cátulus//leónis rúgiens in venatiónem;//[5]//et persecútus est iníquos perscrútans et eos, qui//conturbábant pópulum suum, succéndit.//[6]//Et subdúcti sunt iníqui præ timóre eius,//et omnes operárii iniquitátis conturbáti sunt; et prosperáta est salus in manu eius.//[7]//Et exacerbábat reges multos; et lætificábat Iacob in opéribus suis, et in sǽculum//memória eius in benedictiónem.//[8]//Et perambulávit in civitátibus Iudæ et//dispérdidit ímpios ex ea et avértit iram ab Israel;//[9]//et nominátus est usque ad//últimum terræ et congregávit pereúntes.///[10]//Et congregávit Apollónius gentes et a Samaría virtútem magnam ad//bellándum contra Israel.//[11]//Et cognóvit Iudas et éxiit óbviam illi; et percússit eum//et occídit, et cecidérunt vulneráti multi, et réliqui fugérunt.//[12]//Et accepérunt spólia//eórum, et gládium Apollónii accépit Iudas; et erat pugnans in eo ómnibus diébus.//[13]//Et audívit Seron, princeps exércitus Sýriæ, quod congregávit Iudas//congregatiónem et convocatiónem fidélium secum et egrediéntium in prœlium,//[14]//et ait: «Fáciam mihi nomen et glorificábor in regno et debellábo Iudam et eos,//qui cum ipso sunt, qui spernunt verbum regis».//[15]//Et accéssit, et ascéndit cum eo//exércitus impiórum fortis auxiliári ei, ut fáceret vindíctam in fílios Israel.//[16]//Et//appropinquávit usque ad ascénsum Bethóron, et exívit Iudas óbviam illi cum//paucis.//[17]//Ut autem vidérunt exércitum veniéntem sibi óbviam dixérunt Iudæ://«Quómodo potérimus pauci pugnáre contra multitúdinem tantam, fortem, et nos//fatigáti sumus ieiúnio hódie?».//[18]//Et ait Iudas: «Fácile est conclúdi multos in//mánibus paucórum; et non est differéntia in conspéctu cæli liberáre in multis aut//in paucis,//[19]//quóniam non in multitúdine exércitus victória belli, sed de cælo//fortitúdo est.//[20]//Ipsi véniunt ad nos in multitúdine contuméliæ et iniquitátis, ut//dispérdant nos et uxóres nostras et fílios nostros et ut spólient nos;//[21]//nos vero//pugnámus pro animábus nostris et pro legítimis nostris,//[22]//et ipse Dóminus//cónteret eos ante fáciem nostram; vos autem ne timuéritis eos».//[23]//Ut cessávit//autem loqui, insíluit in eos súbito; et contrítus est Seron et exércitus eius in//conspéctu ipsíus.//[24]//Et persequebántur eum in descénsu Bethóron usque ad//campum, et cecidérunt ex eis octingénti viri; réliqui autem fugérunt in terram//Philísthim.//[25]//Et cœpit timor Iudæ ac fratrum eius, et formído cécidit super gentes//in circúitu eórum;//[26]//et pervénit ad regem nomen eius, et de prœliis Iudæ//narrábant omnes gentes.
RESPONSORIUM
(1 Mac 3, 20 a. 22 b. 19. 21-22 a)
℟.//Véniunt ad nos in multitúdine contuméliæ et iniquitátis; vos autem ne//timuéritis eos:
*//Quóniam non in multitúdine exércitus victória belli, sed de cælo//fortitúdo est.
℣.//Nos pugnámus pro animábus nostris et legítimis nostris; et ipse Dóminus//cónteret eos ante fáciem nostram.
*//Quóniam non in multitúdine exércitus//victória belli, sed de cælo fortitúdo est.
LECTIO ALTERA
Ex Catechésibus sancti Cyrílli Hierosolymitáni epíscopi
(Cat. 5, De fide et symbolo, 10-11: PG 33, 518-519)
Fidei virtus super humanas vires operatur
Fídei nomen appellatióne unum est, bifáriam vero divíditur. Est enim unum//genus fídei quod ad dógmata pértinet, quod ascensiónem et approbatiónem//ánimæ de re quadam inclúdit; et ad ánimæ utilitátem pértinet, sicut ait Dóminus://*Qui audit verba mea et credit ei qui misit me, habet vitam ætérnam et in//*iudícium non venit; et rursus: Qui credit in Fílium, non iudicátur, sed tránsiit de//*morte ad vitam//.///O magnam Dei in hómines bonitátem! Iusti síquidem multórum annórum//labóre Deo placuérunt. Quod autem illi, per annórum plurimórum accéptum Deo//servítium strénue se geréntes, consecúti sunt, id tibi Iesus uníus horæ compéndio//largítur. Si enim credíderis quod Dóminus est Iesus Christus, et quod Deus//suscitávit illum a mórtuis, salvus eris et transferéris in paradísum ab eo qui//latrónem illo introdúxit. Neque diffídas utrum id fíeri possit, nam qui latrónem//post uníus horæ fidem in hoc sancto Gólgotha salvum effécit, idem te quoque//cum credíderis salvum effíciet.///Alterum vero genus est fídei, quod grátiæ cuiúsdam loco a Christo donátur.//*Alii enim per Spíritum datur sermo sapiéntiæ, álii sermo sciéntiæ secúndum//*eúndem Spíritum; álteri vero fides in eódem Spíritu, álteri vero curatiónum//*dona//.///Hæc ígitur grátiæ loco a Spíritu colláta fides, non solum dogmática est,//verum étiam rerum humánas vires excedéntium effíciens. Qui enim habúerit//fidem hanc, dicet monti huic://*Transi hinc illuc; et transíbit//. Quando enim per//fidem hoc ipsum díxerit quíspiam, credens ita futúrum, nec hæsitáverit in corde//suo, tunc illam áccipit grátiam.///Et de hac fide dícitur://*Si habuéritis fidem sicut granum sinápis//.//Quemádmodum enim granum sinápis, exíguum quidem est mole, sed ígnea//prǽditum efficiéntia; et in angústa loci portióne seminátum magnos circúmfert//ramos, quod postquam créverit, potest étiam cæli vólucres opacáre; ita et fides in//ánima velocíssimo moménto máxima péragit. De Deo namque imaginátur et//Deum intuétur quantum cápere potest, fídei lúmine perfúsa. Mundi extréma//círcumit; et ante huius sǽculi consummatiónem, iudícium iam videt, et//promissárum mercédum exsolutiónem.///Hábeas ítaque eam fidem quæ a te pendet, et in illum fertur; ut étiam ab illo//accípias eam, quæ super humánas vires operátur.
RESPONSORIUM
(Gal 2, 16; Rom 3, 25 a)
℟.//Sciéntes quod non iustificátur homo ex opéribus legis, nisi per fidem Iesu//Christi,
*//Et nos in Christum Iesum credídimus, ut iustificémur ex fide Christi.
℣.//Quem propósuit Deus propitiatórium per fidem in sánguine ipsíus.
*//Et//nos in Christum Iesum credídimus, ut iustificémur ex fide Christi.
Oratio
Omnípotens et miséricors Deus, de cuius múnere venit, ut tibi a fidélibus tuis//digne et laudabíliter serviátur, tríbue, quǽsumus, nobis, ut ad promissiónes tuas//sine offensióne currámus. Per Dóminum.
FERIA V HEBDOMADÆ XXXI
Ad Officium lectionis
LECTIO PRIOR
De libro primo Maccabæórum
4, 36-59
Purificatio et dedicatio templi
In diébus illis://[36]//Dixit Iudas et fratres eius: «Ecce contríti sunt inimíci nostri;//ascendámus mundáre sancta et renováre».//[37]//Et congregátus est omnis exércitus,//et ascendérunt in montem Sion.//[38]//Et vidérunt sanctificatiónem desértam et altáre//profanátum et portas exústas et in átriis virgúlta nata, sicut in saltu vel in uno ex//móntibus, et pastophória díruta.//[39]//Et scidérunt vestiménta sua et planxérunt//planctu magno et imposuérunt cínerem//[40]//et cecidérunt in fáciem super terram et//exclamavérunt tubis signórum et clamavérunt in cælum.//[41]//Tunc ordinávit Iudas//viros, ut pugnárent advérsus eos, qui erant in arce, donec mundáret sancta.///[42]//Et elégit sacerdótes sine mácula voluntátem habéntes in lege;//[43]//et//mundavérunt sancta et tulérunt lápides contaminatiónis in locum immúndum.//[44]//Et cogitavérunt de altári holocaustórum, quod profanátum erat, quid de eo//fácerent.//[45]//Et íncidit illis consílium bonum, ut destrúerent illud, ne umquam illis//esset in oppróbrium, quia contaminavérunt illud gentes; et demolíti sunt altáre//[46]//et reposuérunt lápides in monte domus in loco apto, quoadúsque veníret//prophéta, ut respondéret de eis.//[47]//Et accepérunt lápides íntegros secúndum legem//et ædificavérunt altáre novum secúndum illud, quod fuit prius.//[48]//Et ædificavérunt//sancta et, quæ intra domum erant, et átria sanctificavérunt.//[49]//Et fecérunt vasa//sancta nova et intulérunt candelábrum et altáre incensórum et mensam in//templum.//[50]//Et incendérunt super altáre et accendérunt lucérnas, quæ super//candelábrum erant et lucébant in templo,//[51]//et posuérunt super mensam panes et//appendérunt vela et consummavérunt ómnia ópera, quæ fécerant.//[52]//Et ante lucem//surrexérunt quinta et vicésima die mensis noni —hic est mensis Cásleu—//centésimi quadragésimi octávi anni//[53]//et obtulérunt sacrifícium secúndum legem//super altáre holocaustórum novum, quod fecérunt://[54]//secúndum tempus et//secúndum diem, in qua contaminavérunt illud gentes, in ipsa renovátum est in//cánticis et cítharis et cínyris et cýmbalis.//[55]//Et cécidit omnis pópulus in fáciem, et//adoravérunt et benedixérunt in cælum eum, qui prosperávit eis;//[56]//et fecérunt//dedicatiónem altáris diébus octo et obtulérunt holocáusta cum lætítia et//sacrificavérunt sacrifícium salutáris et laudis//[57]//et ornavérunt fáciem templi//corónis áureis et scútulis et dedicavérunt portas et pastophória et imposuérunt eis//iánuas.//[58]//Et facta est lætítia in pópulo magna valde, et avérsum est oppróbrium//géntium.///[59]//Et státuit Iudas et fratres eius et univérsa ecclésia Israel, ut agántur dies//dedicatiónis altáris in tempóribus suis ab anno in annum per dies octo, a quinta//et vicésima die mensis Cásleu, cum lætítia et gáudio.
RESPONSORIUM
(1 Mac 4, 57 a. 56 a. 58 a; 2 Mac 10, 38 a)
℟.//Ornavérunt fáciem templi corónis áureis et fecérunt dedicatiónem altáris;
*//Et facta est lætítia in pópulo magna valde.
℣.//In hymnis et confessiónibus benedicébant Dóminum.
*//Et facta est lætítia//in pópulo magna valde.
LECTIO ALTERA
Ex Catechésibus sancti Cyrílli Hierosolymitáni epíscopi
(Cat. 5, De fide et symbolo, 12-13: PG 33, 519-523)
De fidei symbolo
Fidem in addiscéndo atque profiténdo, illam solam ampléctere et serva, quæ//nunc tibi ab Ecclésia tráditur, ex ómnibus Scriptúris valláta. Cum enim non//omnes possint Scriptúras légere, sed álios quidem imperítia, álios vero occupátio//quædam a cognitióne impédiat, ne ánima per ignoratiónem intéreat, paucis//versículis sýmboli univérsum fídei dogma comprehéndimus.///Hanc vero fidem tamquam viáticum in omni témpore vitæ habére iúbeo et//præter eam nullam áliam ámplius suscípere; neque étiam si nos ipsi mutáti, his//quæ nunc docémus contrária loquerémur, neque étiam si ángelus contrárius in//lucis ángelum transfigurátus, in errórem te vellet abdúcere. Nam//*licet nos aut//*ángelus de cælo evangelízet vos, præter id quod//nunc//*accepístis, anáthema sit//*vobis.///Et modo quidem nudis verbis tenus áudiens, fidem memória rétine;//singulórum vero cápitum éxcipe opportúno témpore ex divínis Scriptúris//assertiónem. Non enim ut homínibus líbuit, fídei summa compósita est; sed//selécta ex ómnibus Scriptúris commendatióra cápita unam fídei doctrínam//perfíciunt et complent. Et quemádmodum sinápis semen in módico grano plures//ramos circumpléctitur, ita et fides hæc paucis in verbis, omnem tam vétere quam//novo in testaménto conténtam pietátis cognitiónem, in sinu velut invólvit.///Vidéte ítaque, fratres, et tenéte traditiónes, quas nunc accípitis, et inscríbite//eas in latitúdine cordis vestri.///Religióse observáte ne quos alícubi deprædétur inimícus inértes ac remíssos,//ne quis hæréticus, eórum quæ vobis trádita sunt, pervértat quídpiam. Fides enim//est proícere argéntum ad mensam, quod a nobis prǽstitum est. Deus vero//repóscet a vobis depósiti ratiónem.//*Contéstor//, sicut ait Apóstolus,//*coram Deo//*qui vivíficat ómnia, et Christo Iesu qui testimónio proféssus est sub Póntio Piláto//*bonam confessiónem//, ut hanc vobis tráditam fidem immaculátam custodiátis,//usque ad apparitiónem Dómini nostri Iesu Christi.///Thesáurus vitæ nunc tibi tráditus est, et depósitum suum requíret Dóminus//témpore apparitiónis suæ,//*quam própriis tempóribus osténdet beátus et solus//*princeps, rex regnántium et dóminus dominántium; qui solus habet//*immortalitátem, lucem hábitans inaccessíbilem, quem nullus hóminum vidit//*neque vidére potest//. Cui glória, honor et impérium in sǽcula sæculórum. Amen.
RESPONSORIUM
(Hebr 10, 38-39; cf. Hab 2, 4)
℟.//Iustus meus ex fide vivet; quod si subtráxerit se, non sibi cómplacet in eo//ánima mea.
*//Nos autem non sumus subtractiónis in perditiónem, sed fídei in//acquisitiónem ánimæ.
℣.//Ecce qui incrédulus est, non erit recta ánima eius in semetípso.
*//Nos//autem non sumus subtractiónis in perditiónem, sed fídei in acquisitiónem ánimæ.
Oratio
Omnípotens et miséricors Deus, de cuius múnere venit, ut tibi a fidélibus tuis//digne et laudabíliter serviátur, tríbue, quǽsumus, nobis, ut ad promissiónes tuas//sine offensióne currámus. Per Dóminum.
FERIA VI HEBDOMADÆ XXXI
Ad Officium lectionis
LECTIO PRIOR
De libro secúndo Maccabæórum
12, 32-46
Sacrificium pro mortuis
[32]//Post diem, quæ dícitur Pentecóste, abiérunt contra Górgiam præpósitum//Idumǽæ.//[33]//Exívit autem cum pedítibus tribus mílibus et equítibus quadringéntis.//[34]//Quibus autem congréssis, cóntigit paucos rúere Iudæórum.//[35]//Dosithéus vero//quidam de iis, qui Bacénoris erant, eques vir et fortis, Górgiam ténuit//chlamydéque apprehénsum ducébat eum fórtiter; et, cum vellet illum cápere//vivum, eques quidam de Thrácibus írruit in eum umerúmque amputávit, et//Górgias effúgit in Marísa.//[36]//At illis, qui cum Esdrin erant, diútius pugnántibus et//fatigátis, cum invocásset Iudas Dóminum, ut adiutórem se osténderet et ducem//belli,//[37]//incípiens pátria voce clamórem cum hymnis, írruens improvíso in eos, qui//circa Górgiam erant, fugam eis incússit.///[38]//Iudas autem, collécto exércitu, venit in civitátem Odóllam et, cum séptima//dies superveníret, secúndum consuetúdinem purificáti in eódem loco sábbatum//egérunt.//[39]//Et sequénti die venérunt, qui cum Iuda erant, eo témpore, quo//necessárium factum erat, ut córpora prostratórum tóllerent et cum paréntibus//repónerent in sepúlcris patérnis.//[40]//Invenérunt autem sub túnicis uniuscuiúsque//interfectórum donária idolórum, quæ apud Iámniam fuérunt, a quibus lex//próhibet Iudǽos. Omnibus ergo maniféstum factum est ob hanc causam eos//corruísse.///[41]//Omnes ítaque, cum benedixíssent, quæ sunt iusti iúdicis, Dómini, qui//occúlta manifésta facit,//[42]//ad obsecratiónem convérsi sunt, rogántes, ut id, quod//factum erat, delíctum oblivióni ex íntegro traderétur. At vero fortíssimus Iudas//hortátus est pópulum conserváre se sine peccáto, cum sub óculis vidíssent, quæ//facta sunt propter peccátum eórum, qui prostráti sunt.//[43]//Et, facta virítim//collatióne ad duo mília drachmas argénti, misit Hierosólymam offérri pro//peccátis sacrifícium, valde bene et honéste de resurrectióne cógitans.//[44]//Nisi enim//eos, qui cecíderant, resurrectúros speráret, supérfluum et vanum esset oráre pro//mórtuis.//[45]//Deínde consíderans quod hi, qui cum pietáte dormitiónem accéperant,//óptimum habérent repósitum grátiæ donum://[46]//sancta et pia cogitátio. Unde pro//defúnctis expiatiónem fecit, ut a peccáto solveréntur.
RESPONSORIUM
(Cf. 2 Mac 12, 45. 46)
℟.//Illi, qui cum pietáte dormitiónem accepérunt,
*//Optimam habébunt//repósitam grátiam.
℣.//Sancta et salúbris est cogitátio pro defúnctis exoráre, ut a peccátis//solvántur.
*//Optimam habébunt repósitam grátiam.
LECTIO ALTERA
Ex Oratiónibus sancti Gregórii Nazianzéni epíscopi
(Or. 7, in laudem Cæsarii fratris, 23-24: PG 35, 786-787)
Sancta est cogitatio pro defunctis exorare
*Quid est homo, quod memor es eius?//Quodnam hoc novum circum me//mystérium? Parvus sum et magnus, húmilis et excélsus, mortális et immortális,//terrénus et cæléstis. Opórtet me cum Christo sepelíri, cum Christo resúrgere,//Christi coherédem esse, fílium Dei fíeri atque ádeo Deum ipsum.///Hoc nobis magnum illud mystérium desígnat: hoc nobis Deus, qui nostra//causa humanitátem suscépit ac pauper factus est, ut iacéntem carnem erígeret et//incolumitátem imágini afférret, hominémque instauráret, ut omnes unum//efficiámur in Christo, qui perfécte factus est in ómnibus nobis ómnia//quæcúmque ipse est; ut iam non simus//*másculus et fémina, bárbarus et Scytha,//*servus et liber//, quæ sunt carnis insígnia et discrímina, sed solam Dei, a quo et ob//quem creáti sumus, notam in nobis gerámus, tantum ab eo informáti et impréssi,//ut ex ipso solo agnoscámus.///Atque útinam quidem simus quod sperámus, secúndum magnam munífici//Dei benignitátem; qui parva petens, máxima iis, qui sincéro ánimi afféctu eum//amant, et nunc et in futúro ævo largítur; pro nostra erga ipsum caritáte et spe,//*ómnia feréntes, ómnia sustinéntes//; propter ómnia grátias agéntes (quandóquidem//hæc quoque persǽpe salútis arma esse verbum novit), nostras et eórum, qui,//tamquam in commúni via, paratióres ad hospítium prius pervenérunt, ánimas ipsi//commendántes.///O ómnium Dómine et efféctor ac præcípue huius figménti! O Deus tuórum//hóminum et Pater ac gubernátor! O vitæ et mortis árbiter! O nostrárum//animárum custos et benefáctor! O qui ómnia facis, et tempestíve, atque, ut ipse//pro sapiéntiæ tuæ et administratiónis altitúdine nosti, artífice Verbo transmútas,//nunc quidem Cæsárium, discéssus nostri primítias, quæso, súscipe.///Nos vero quoque opportúno témpore súscipe, támdiu in carne vitam nostram//moderátus, quámdiu conducíbile fúerit; et quidem súscipe ob metum tuum//parátos et non turbátos, neque in extrémo die terga verténtes atque invíto ánimo,//quemádmodum solent qui mundo et carni addícti sunt, hinc abstráctos et avúlsos,//sed prompte et alácriter ad beátam illam et longǽvam vitam proficiscéntes, quæ//est in Christo Iesu Dómino nostro, cui glória in sǽcula sæculórum. Amen.
RESPONSORIUM

℟.//Rogámus te, Dómine Deus noster, ut suscípias ánimas nostrórum//defunctórum, pro quibus sánguinem tuum fudísti;
*//Recordáre quia pulvis//sumus, et homo sicut fenum et flos agri.
℣.//Miséricors et miserátor et clemens, Dómine.
*//Recordáre quia pulvis//sumus, et homo sicut fenum et flos agri.
Oratio
Omnípotens et miséricors Deus, de cuius múnere venit, ut tibi a fidélibus tuis//digne et laudabíliter serviátur, tríbue, quǽsumus, nobis, ut ad promissiónes tuas//sine offensióne currámus. Per Dóminum.
SABBATO HEBDOMADÆ XXXI
Ad Officium lectionis
LECTIO PRIOR
De libro primo Maccabæórum
9, 1-22
Mors Iudæ in bello
[1]//Audívit Demétrius quia cécidit Nicánor et exércitus eius in prœlio et//appósuit Bácchidem et Alcimum rursum míttere in terram Iudǽæ et dextrum//cornu cum illis.//[2]//Et abiérunt viam, quæ ducit in Gálgala, et castra posuérunt in//Másaloth, quæ est in Arbélis, et occupavérunt eam et peremérunt ánimas//hóminum multas.//[3]//Et mense primo anni centésimi et quinquagésimi secúndi//applicuérunt ad Ierúsalem;//[4]//et surrexérunt et abiérunt in Bereth in vigínti mílibus//virórum et duóbus mílibus équitum.//[5]//Et Iudas posúerat castra in Elasa, et tria//mília viri elécti cum eo;//[6]//et vidérunt multitúdinem exércitus quia multi sunt, et//timuérunt valde; et multi subtraxérunt se de castris, et non remansérunt ex eis//nisi octingénti viri.//[7]//Et vidit Iudas quod deflúxit exércitus suus, et bellum//perurgébat eum; et confráctus est corde, quia non habébat tempus congregándi//eos,//[8]//et dissolútus est. Et dixit his, qui resídui erant: «Surgámus et ascendámus//ad adversários nostros, si potérimus pugnáre advérsus eos».//[9]//Et avertébant eum//dicéntes: «Non potérimus, sed liberémus ánimas nostras modo et revertámur nos//et fratres nostri et pugnábimus advérsus eos; nos autem pauci sumus».//[10]//Et ait//Iudas: «Absit istam rem fácere, ut fugiámus ab eis; et si appropiávit tempus//nostrum, et moriámur in virtúte propter fratres nostros et non inferámus crimen//glóriæ nostræ».//[11]//Et movit exércitus de castris, et stetérunt illis óbviam; et divísi//sunt équites in duas partes, et fundibulárii et sagittárii præíbant exércitum, et//primi certáminis omnes poténtes.//[12]//Bácchides autem erat in dextro cornu; et//proximávit légio ex duábus pártibus, et clamábant tubis; et clamavérunt hi, qui//erant ex parte Iudæ, étiam ipsi in tubis;//[13]//et commóta est terra a voce exercítuum;//et commíssum est prœlium a mane usque ad vésperam.///[14]//Et vidit Iudas quod Bácchides et fírmior pars exércitus erat in dextris, et//convenérunt cum ipso omnes constántes corde;//[15]//et contríta est déxtera pars ab//eis, et persecútus est eos usque ad montem Azóti.//[16]//Et qui in sinístro cornu erant,//vidérunt quod contrítum est dextrum cornu, et secúti sunt post Iudam et eos, qui//cum ipso erant, a tergo.//[17]//Et ingravátum est prœlium, et cecidérunt vulneráti//multi ex his et ex illis;//[18]//et Iudas cécidit, et céteri fugérunt.//[19]//Et Iónathas et Simon//tulérunt Iudam fratrem suum et sepeliérunt eum in sepúlcro patrum suórum in//Modin.//[20]//Et flevérunt eum et planxérunt omnis pópulus Israel planctu magno et//lugébant dies multos//[21]//et dixérunt: «Quómodo cécidit potens, qui salvum faciébat//pópulum Israel!».///[22]//Et cétera verbórum Iudæ et bellórum et virtútum, quas fecit, et magnitúdinis//eius non sunt descrípta; multa enim erant valde.
RESPONSORIUM
(Cf. 1 Mac 4, 8 b. 9 a. 10 a. 9)
℟.//Impetum inimicórum ne timuéritis; mémores estóte quómodo salvi facti//sunt patres nostri.
*//Et nunc clamémus in cælum et miserébitur nostri Deus//noster.
℣.//Mementóte mirabílium eius, quæ fecit Pharaóni et exercítui eius in mari//Rubro.
*//Et nunc clamémus in cælum et miserébitur nostri Deus noster.
LECTIO ALTERA
Ex Tractátu sancti Ambrósii epíscopi De bono mortis
(Cap. 3, 9; 4, 15: CSEL 32, 710. 716-717)
Mortificationem Christi circumferamus
Ait Apóstolus://*Mihi mundus crucifíxus est, et ego mundo//. Dénique ut//sciámus quia est mors in hac vita et bona mors, hortátur nos ut//*mortem Iesu in//*córpore nostro circumferámus; qui enim habúerit in se mortem Iesu, is et vitam//*Dómini Iesu in córpore suo habébit.///Operétur ígitur mors in nobis, ut operétur et vita; bona vita post mortem, hoc//est bona vita post victóriam, bona vita absolúto certámine, ut iam lex carnis legi//mentis repugnáre non nóverit, ut iam nobis nulla sit cum córpore mortis//conténtio, sed sit in córpore mortis victória. Atque haud scio ipse an maióris//virtútis mors ista quam vita sit. Certe Apóstoli móveor auctoritáte dicéntis://*Ergo//*mors in nobis operátur, vita autem in vobis//. Uníus mors quantórum populórum//vitam ædificábat! Itaque docet et istam mortem in hac vita pósitis expeténdam,//ut mors Christi in córpore nostro elúceat, et illam beátam, qua corrúmpitur//extérior//*ut renovétur intérior homo noster, et terréstris domus nostra dissolvátur//ut habitáculum nobis cæléste reserétur.///Imitátur ígitur mortem qui se a communióne carnis huius abdúcit atque illis//vínculis solvit, de quibus dicit tibi Dóminus per Isaíam://*Sed solve omnem//*colligatiónem iniustítiæ, dissólve obligatiónes violentárum commutatiónum,//*dimítte confráctos in remissiónem et omnem circumscriptiónem iníquam//*disrúmpe.///Passus est ígitur Dóminus subintráre mortem, ut culpa cessáret; sed ne íterum//natúræ finis esset in morte, data est resurréctio mortuórum, ut per mortem culpa//defíceret, per resurrectiónem autem perpetuarétur natúra.///Ideóque mors hæc tránsitus universórum est. Opus est ut constánter tránseas://tránsitus autem a corruptióne ad incorruptiónem, a mortalitáte ad//immortalitátem, a perturbatiónibus ad tranquillitátem. Non ígitur te nomen//mortis offéndat, sed boni tránsitus benefícia deléctent. Quid est enim mors nisi//sepultúra vitiórum, virtútum suscitátio? Unde et ille ait://*Moriátur ánima mea in//*ánimis iustórum//, id est consepeliátur, ut sua vítia depónat, iustórum assúmat//grátiam, qui mortificatiónem Christi in córpore suo atque ánima circúmferunt.
RESPONSORIUM
(2 Tim 2, 11-12 a; Eccli 1, 29)
℟.//Fidélis sermo: si commórtui sumus et convivémus:
*//Si sustinémus et//conregnábimus.
℣.//Usque in tempus sustinébit pátiens et póstea erit reddítio iucunditátis.
*//Si//sustinémus et conregnábimus.
Oratio
Omnípotens et miséricors Deus, de cuius múnere venit, ut tibi a fidélibus tuis//digne et laudabíliter serviátur, tríbue, quǽsumus, nobis, ut ad promissiónes tuas//sine offensióne currámus. Per Dóminum.
DOMINICA
Ad Officium lectionis
LECTIO PRIOR
Incipit liber Daniélis prophétæ
1, 1-21
Iuvenes Israel fideles in palatio regis Babylonis
[1]//Anno tértio regni Ióachim regis Iudæ venit Nabuchodónosor rex Babylónis//Ierúsalem et obsédit eam;//[2]//et trádidit Dóminus in manu eius Ióachim regem Iudæ//et partem vasórum domus Dei, et asportávit ea in terram Sénnaar in domum//deórum suórum et vasa íntulit in domum thesáuri deórum suórum.///[3]//Et ait rex Asfanaz præpósito eunuchórum suórum, ut introdúceret de fíliis//Israel et de sémine régio et tyrannórum//[4]//púeros, in quibus nulla esset mácula,//decóros forma et erudítos omni sapiéntia, cautos sciéntia et doctos disciplína, et//qui possent stare in palátio regis, et ut docérent eos lítteras et linguam//Chaldæórum.//[5]//Et constítuit eis rex annónam per síngulos dies de cibis suis et de//vino, unde bibébat ipse, ut enutríti tribus annis póstea starent in conspéctu//regis.//[6]//Fuérunt ergo inter eos de fíliis Iudæ Dániel, Ananías, Mísael et Azarías.//[7]//Et impósuit eis præpósitus eunuchórum nómina: Daniéli Baltássar et Ananíæ//Sedrac, Misaéli Misac et Azaríæ Abdénago.///[8]//Propósuit autem Dániel in corde suo, ne polluerétur de mensa regis neque de//vino potus eius, et rogávit eunuchórum præpósitum, ne contaminarétur.//[9]//Dedit//autem Deus Daniéli grátiam et misericórdiam in conspéctu príncipis//eunuchórum;//[10]//et ait princeps eunuchórum ad Dániel: «Tímeo ego dóminum//meum regem, qui constítuit vobis cibum et potum; qui si víderit vultus vestros//macilentióres præ céteris adulescéntibus coǽvis vestris, condemnábitis caput//meum regi».//[11]//Et dixit Dániel ad custódem, quem constitúerat princeps//eunuchórum super Dániel, Ananíam, Mísael et Azaríam://[12]//«Tenta nos, óbsecro,//servos tuos diébus decem, et dentur nobis legúmina ad vescéndum et aqua ad//bibéndum;//[13]//et videántur in conspéctu tuo vultus nostri et vultus puerórum, qui//vescúntur cibo régio, et, sicut víderis, fácies cum servis tuis».///[14]//Qui, audíto sermóne huiuscémodi, tentávit eos diébus decem.//[15]//Post dies//autem decem apparuérunt vultus eórum melióres et corpulentióres præ ómnibus//púeris, qui vescebántur cibo régio.//[16]//Porro custos tollébat cibária et vinum potus//eórum dabátque eis legúmina.///[17]//Quáttuor autem púeris his dedit Deus sciéntiam et disciplínam in omni//scriptúra et sapiéntia, Daniéli autem intellegéntiam ómnium visiónum et//somniórum.//[18]//Complétis ítaque diébus, post quos díxerat rex, ut introduceréntur,//introdúxit eos præpósitus eunuchórum in conspéctu Nabuchodónosor.//[19]//Cumque//locútus eis fuísset rex, non sunt invénti de univérsis tales ut Dániel, Ananías,//Mísael et Azarías; et stetérunt in conspéctu regis.//[20]//Et omne verbum sapiéntiæ et//intelléctus, quod sciscitátus est ab eis, rex invénit in eis décuplum super cunctos//haríolos et magos, qui erant in univérso regno eius.//[21]//Fuit autem Dániel usque ad//annum primum Cyri regis.
RESPONSORIUM
(Cf. Dan 1, 17 a. 20 a)
℟.//Disciplínam et sapiéntiam dócuit eos Dóminus, firmávit in illis grátiam//spíritus sui
*//Et intelléctu implévit Dóminus corda eórum.
℣.//Omne verbum sapiéntiæ et intelléctus, quod sciscitátus est ab eis, rex//invénit in eis.
*//Et intelléctu implévit Dóminus corda eórum.
LECTIO ALTERA
Incipit Homilía auctóris sǽculi secúndi
(Cap 1, 1 — 2, 7: Funk 1, 145-149)
Christus servare voluit pereuntia
Fratres, ita sentíre nos opórtet de Iesu Christo, tamquam de Deo, tamquam de//iúdice vivórum et mortuórum; nec decet nos humília sentíre de salúte nostra.//Dum enim humíliter sentímus de illo, parva étiam nos acceptúros sperámus;//quique hæc quasi tenúia áudiunt, peccant et nos peccámus nesciéntes unde vocáti//simus et a quo et in quem locum et quanta sustinúerit Iesus Christus pati propter//nos.///Quam ígitur nos ei dábimus remuneratiónem aut quem fructum dignum illo,//quem nobis ipse dedit? Quanta vero ei debémus benefícia? Nam lucem nobis//largítus est, tamquam Pater fílios nos appellávit, pereúntes nos servávit. Qualem//ígitur laudem ipsi tribuémus aut mercédem remuneratiónis, qua compensémus//quæ accépimus? qui mente erámus débiles, adorántes lápides et ligna, aurum et//argéntum et æs, ópera hóminum; et tota vita nostra nihil áliud erat quam mors.//Obscuritáte ígitur circúmdati et visum tali calígine plenum habéntes, óculos//recuperávimus, eam nébulam, qua cingebámur, illíus voluntáte deponéntes.///Nam miserátus est nos et viscéribus commótus salvos fecit, cum spectásset in//nobis multum errórem atque intéritum, nec ullam nos habére spem salútis nisi//eam, quæ ab ipso est. Vocávit enim nos, qui non erámus, et vóluit e níhilo esse//nos.///*Lætáre stérilis, quæ non paris; erúmpe et clama, quæ non párturis; quóniam//*multi fílii desértæ magis quam eius quæ habet virum//. Quod dixit://*Lætáre stérilis,//*quæ non paris//, nos índicat; stérilis enim erat Ecclésia nostra, ántequam ei dati//essent fílii. Quod vero dixit://*Clama, quæ non párturis//, hoc dicit: preces nostras//plane ad Deum referámus, non (parturiéntium instar) deficiéntes. Quod autem//dixit://*Quia multi fílii desértæ magis quam eius quæ habet virum//; id dixit,//quóniam pópulus noster desértus esse videbátur et Deo orbátus; nunc vero, cum//crédimus, plures facti sumus iis, qui Deum habére censebántur.///Alia quoque Scriptúra ait://*Non veni vocáre iustos, sed peccatóres//. Hoc dicit,//quod débeat pereúntes serváre. Id enim magnum et admirábile est: fulcíre non//quæ stant, sed quæ cadunt. Sic et Christus serváre vóluit pereúntia et multos//servávit, véniens vocánsque nos iam pereúntes.
RESPONSORIUM
(1 Th 5, 9-10; Col 1, 13)
℟.//Non pósuit nos Deus in iram, sed in acquisitiónem salútis per Dóminum//nostrum Iesum Christum, qui mórtuus est pro nobis;
*//Ut simul cum illo//vivámus.
℣.//Erípuit nos de potestáte tenebrárum et tránstulit in regnum Fílii dilectiónis//suæ.
*//Ut simul cum illo vivámus.
Oratio
Omnípotens et miséricors Deus, univérsa nobis adversántia propitiátus//exclúde, ut, mente et córpore páriter expedíti, quæ tua sunt líberis méntibus//exsequámur. Per Dóminum.
FERIA II HEBDOMADÆ XXXII
Ad Officium lectionis
LECTIO PRIOR
De libro Daniélis prophétæ
2, 26-47
Visio statuæ et lapidis. Regnum æternum Dei
In diébus illis: Dixit rex Nabuchodónosor//[26]//Daniéli, cuius nomen erat//Baltássar: «Putásne vere potes mihi indicáre sómnium, quod vidi, et//interpretatiónem eius?».//[27]//Et respóndens Dániel coram rege ait: «Mystérium,//quod rex intérrogat, sapiéntes, magi et haríoli et harúspices non queunt indicáre//regi;//[28]//sed est Deus in cælo revélans mystéria, qui indicávit tibi, rex//Nabuchodónosor, quæ ventúra sunt in novíssimis tempóribus. Sómnium tuum et//visiónes cápitis tui in cubíli tuo huiuscémodi sunt:///[29]//Tu, rex, cogitáre cœpísti in strato tuo quid esset futúrum post hæc; et, qui//revélat mystéria, osténdit tibi, quæ ventúra sunt.//[30]//Mihi quoque non in sapiéntia,//quæ est in me plus quam in cunctis vivéntibus, sacraméntum hoc revelátum est,//sed ut interpretátio regi manifésta fíeret, et cogitatiónes mentis tuæ scires.///[31]//Tu, rex, vidébas, et ecce státua una grandis: státua illa magna et statúra//sublímis stabat contra te, et intúitus eius erat terríbilis.//[32]//Huius státuæ caput ex//auro óptimo erat, pectus autem et bráchia de argénto, porro venter et fémora ex//ære,//[33]//tíbiæ autem férreæ, pedum quædam pars erat férrea, quædam autem//fíctilis.//[34]//Vidébas ita, donec abscíssus est lapis sine mánibus et percússit státuam//in pédibus eius férreis et fictílibus et commínuit eos;//[35]//tunc contríta sunt páriter//ferrum, testa, æs, argéntum et aurum, et fuérunt quasi follículus ex áreis æstívis,//et rápuit ea ventus, nullúsque locus invéntus est eis; lapis autem, qui percússerat//státuam, factus est mons magnus et implévit univérsam terram.///[36]//Hoc est sómnium; interpretatiónem quoque eius dicémus coram te, rex.//[37]//Tu//rex regum es, et Deus cæli regnum et fortitúdinem et impérium et glóriam dedit//tibi;//[38]//et ómnia, in quibus hábitant fílii hóminum et béstiæ agri volucrésque cæli,//dedit in manu tua et te dóminum universórum constítuit: tu es caput áureum.//[39]//Et//post te consúrget regnum áliud minus te et regnum tértium áliud ǽreum, quod//imperábit univérsæ terræ.//[40]//Et regnum quartum erit robústum velut ferrum;//quómodo ferrum commínuit et domat ómnia, et sicut ferrum commínuens//cónteret et commínuet ómnia hæc.//[41]//Porro quia vidísti pedum et digitórum//partem testæ fíguli et partem férream, regnum divísum erit; et robur ferri erit ei,//secúndum quod vidísti ferrum mixtum testæ ex luto.//[42]//Et dígitos pedum ex parte//férreos et ex parte fíctiles, ex parte regnum erit sólidum et ex parte contrítum.//[43]//Quod autem vidísti ferrum mixtum testæ ex luto, commiscebúntur quidem//humáno sémine, sed non adhærébunt sibi, sícuti ferrum miscéri non potest testæ.//[44]//In diébus autem regnórum illórum suscitábit Deus cæli regnum, quod in//ætérnum non dissipábitur, et regnum pópulo álteri non tradétur: commínuet et//consúmet univérsa regna hæc, et ipsum stabit in ætérnum.//[45]//Secúndum quod//vidísti quod de monte abscísus est lapis sine mánibus et commínuit testam et//ferrum et æs et argéntum et aurum, Deus magnus osténdit regi, quæ ventúra sunt//póstea; et verum est sómnium et fidélis interpretátio eius».///[46]//Tunc rex Nabuchodónosor cécidit in fáciem suam et Daniélem adorávit et//hóstias et incénsum præcépit, ut sacrificárent ei.//[47]//Loquens ergo rex ait Daniéli://«Vere Deus vester Deus deórum est et Dóminus regum et revélans mystéria,//quóniam potuísti aperíre sacraméntum hoc».
RESPONSORIUM
(Dan 2, 44; cf. Lc 20, 17. 18)
℟.//Suscitábit Deus cæli regnum, quod in ætérnum non dissipábitur;//commínuet et consúmet univérsa regna,
*//Et ipsum Dei regnum stabit in//ætérnum.
℣.//Lápidem, quem reprobavérunt ædificántes, hic factus est in caput ánguli;//super quem autem cecíderit lapis ille, commínuet illum,
*//Et ipsum Dei regnum//stabit in ætérnum.
LECTIO ALTERA
Ex Homilía auctóris sǽculi secúndi
(Cap. 3, 1 — 4, 5; 7, 1-6: Funk 1, 149-153)
In operibus Deum confiteamur
Cum tantam misericórdiam erga nos Dóminus fécerit: primo quidem, quod//nos, qui vívimus, diis mórtuis non sacrificámus nec adorámus eos, sed per//Christum cognóvimus Patrem veritátis; quænam est cognítio ad eum perdúcens,//nisi ut non negémus illum, per quem eum cognóvimus? Ait vero étiam ipse://*Qui//*me conféssus fúerit, confitébor eum coram Patre//. Hæc est ítaque merces nostra,//si eum confitémur, per quem serváti sumus. In quonam autem illum//confitébimur? Faciéndo quæ dicit et mandáta illíus non spernéndo, nec solum//lábiis eum honorándo, sed ex toto corde et ex tota mente. Dicit enim in Isaía://*Pópulus iste lábiis me honórat, cor autem eórum longe abest a me.///Non solum ígitur ipsum vocémus Dóminum; id enim non salvábit nos. Dicit//enim://*Non omnis qui dicit mihi: Dómine Dómine, salvábitur, sed qui facit//*iustítiam//. Itaque, fratres, in opéribus ipsum confiteámur, in diligéndo altérutrum,//in non adulterándo neque obtrectándo ínvicem neque æmulándo, sed vivéndo in//continéntia, misericórdia, bonitáte; et compassióne mútua duci debémus, non//pecúniæ cupiditáte. In his opéribus confiteámur eum, non autem in contráriis;//nec timéndi nobis sunt hómines, sed Deus. Idcírco vobis hæc faciéntibus dixit//Dóminus://*Si fuéritis mecum congregáti in sinu meo et non fecéritis mandáta//*mea, abíciam vos et dicam vobis: Discédite a me, néscio vos unde sitis, operárii//*iniquitátis.///Quocírca, fratres mei, certémus, sciéntes præ mánibus esse certámen et ad//corruptibília certámina multos appéllere, sed non omnes coronári, nisi qui//plúrimum laboráverint et præcláre certárint. Nos ígitur certémus, ut omnes//coronémur. Itaque currámus viam rectam, certámen incorruptíbile, et multi ad//ipsum navigémus atque certémus, ut et coronémur; et si non póssumus omnes//coronári, saltem prope corónam simus. Scire autem nos opórtet, quod qui//certámen corruptíbile certat, si inveniátur corrúmpens, flagellátus aufértur et//extra stádium proícitur.///Quid vobis vidétur? Qui incorruptiónis certámen corrúperit, quid patiétur?//De iis enim, qui sigíllum non serváverint, ait://*Vermis eórum non moriétur et//*ignis eórum non exstinguétur et erunt in visiónem omni carni.
RESPONSORIUM
(1 Th 1, 9 b-10; 1 Io 2, 28)
℟.//Convérsi estis servíre Deo vivo et vero et exspectáre Fílium eius de cælis,//quem suscitávit ex mórtuis,
*//Qui éripit nos ab ira ventúra.
℣.//Et nunc, filíoli, manéte in eo, ut, cum apparúerit, habeámus fidúciam et//non confundámur in advéntu eius.
*//Qui éripit nos ab ira ventúra.
Oratio
Omnípotens et miséricors Deus, univérsa nobis adversántia propitiátus//exclúde, ut, mente et córpore páriter expedíti, quæ tua sunt líberis méntibus//exsequámur. Per Dóminum.
FERIA III HEBDOMADÆ XXXII
Ad Officium lectionis
LECTIO PRIOR
De libro Daniélis prophétæ
3, 8-12. 19-24. 91-97
Statua aurea regis. Iuvenes erepti de fornace
[8]//In illo témpore accedéntes viri Chaldǽi accusavérunt Iudǽos//[9]//dixerúntque//Nabuchodónosor regi: «Rex, in ætérnum vive!//[10]//Tu, rex, posuísti decrétum, ut//omnis homo, qui audíerit sónitum tubæ, fístulæ et cítharæ, sambúcæ et psaltérii//et symphoníæ et univérsi géneris musicórum, prostérnat se et adóret státuam//áuream;//[11]//si quis autem non prócidens adoráverit, mittétur in fornácem ignis//ardéntis.//[12]//Sunt ergo viri Iudǽi, quos constituísti super ópera provínciæ//Babylónis, Sedrac, Misac et Abdénago; viri isti te, rex, non honórant: deos tuos//non colunt et státuam áuream, quam erexísti non adórant».///[19]//Tunc Nabuchodónosor replétus est furóre, et aspéctus faciéi illíus//immutátus est super Sedrac, Misac et Abdénago; et respóndens præcépit, ut//succenderétur fornax séptuplum quam succéndi consuéverat;//[20]//et viris fortíssimis//de exércitu suo iussit, ut ligárent Sedrac, Misac et Abdénago et mítterent eos in//fornácem ignis ardéntis.//[21]//Et conféstim viri illi vincti, cum bracis suis et tiáris et//calceaméntis et véstibus missi sunt in médium fornácis ignis ardéntis;//[22]//ítaque,//quia iússio regis urgébat et fornax succénsa erat nimis, viros illos, qui míserant//Sedrac, Misac et Abdénago interfécit flamma ignis.//[23]//Viri autem tres, Sedrac,//Misac et Abdénago, cecidérunt in médio camíno ignis ardéntis colligáti.///[24]//Et ambulábant in médio flammæ laudántes Deum et benedicéntes Dómino.///[91 (24)]//Tunc Nabuchodónosor rex obstúpuit et surréxit própere; respóndens ait//optimátibus suis: «Nonne tres viros mísimus in médium ignis compedítos?». Qui//respondéntes dixérunt regi: «Vere, rex».//[92 (25)]//Respóndit et ait: «Ecce ego vídeo//viros quáttuor solútos et ambulántes in médio ignis, et nihil corruptiónis in eis//est, et spécies quarti símilis fílio deórum».//[93 (26)]//Tunc accéssit Nabuchodónosor ad//óstium fornácis ignis ardéntis et ait: «Sedrac, Misac et Abdénago, servi Dei//excélsi, egredímini et veníte». Statímque egréssi sunt Sedrac, Misac et//Abdénago de médio ignis.//[94 (27)]//Et congregáti sátrapæ, magistrátus et iúdices et//poténtes regis contemplabántur viros illos, quóniam nihil potestátis habuísset//ignis in corpóribus eórum, et capíllus cápitis eórum non esset adústus, et//sarábara eórum non fuíssent immutáta, et odor ignis non transísset per eos.//[95 (28)]//Et//erúmpens Nabuchodónosor ait: «Benedíctus Deus eórum, Sedrac, Misac et//Abdénago, qui misit ángelum suum et éruit servos suos, qui credidérunt in eo, et//verbum regis immutavérunt et tradidérunt córpora sua, ne servírent et ne//adorárent omnem deum, excépto Deo suo.//[96 (29)]//A me ergo pósitum est decrétum,//ut omnis pópulus, tribus et lingua quæcúmque locúta fúerit blasphémiam contra//Deum Sedrac, Misac et Abdénago in frusta concidátur, et domus eius in//sterquilínium fiat, eo quod non est Deus álius, qui possit ita salváre».//[97 (30)]//Tunc//rex promóvit Sedrac, Misac et Abdénago in província Babylónis.
RESPONSORIUM
(Dan 3, 49. 50 b. 95)
℟.//Angelus Dómini descéndit cum Azaría et sóciis eius in fornácem et//excússit flammam ignis de fornáce;
*//Et non tétigit eos omníno ignis neque//contristávit.
℣.//Benedíctus Deus eórum, qui misit ángelum suum et éruit servos suos qui//credidérunt in eo.
*//Et non tétigit eos omníno ignis neque contristávit.
LECTIO ALTERA
Ex Homilía auctóris sǽculi secúndi
(Cap. 8, 1 — 9, 11: Funk 1, 153-157)
Pænitentia ex sincero corde
Quámdiu ergo in terris dégimus, pæniténtiam agámus. Lutum quippe sumus//in manu artíficis. Quemádmodum enim fígulus, si vas fécerit illúdque in//mánibus eius distórtum fúerit aut contrítum, rursus illud refíngit, sin vero illud in//fornácem ignis míttere præfiníverit, non ámplius ei succúrrit: ita et nos, quámdiu//in hoc mundo sumus, peccatórum, quæ in carne géssimus, ex toto corde//pæniténtiam agámus, ut a Dómino salvémur, dum pæniténtiæ tempus habémus.///Postquam enim e mundo exívimus, non ámplius póssumus ibi confitéri aut//pæniténtiam ágere. Quare, fratres, voluntátem Patris faciéntes et carnem castam//servántes et mandáta Dómini custodiéntes consequémur vitam ætérnam. Dicit//enim Dóminus in Evangélio://*Si parvum non servástis, quis magnum vobis dabit?//*Dico enim vobis: Qui fidélis est in mínimo, et in maióri fidélis est.//Hoc ergo//dicit: serváte carnem castam et sigíllum immaculátum, ut vitam recipiámus.///Et nemo vestrum dicat hanc carnem non iudicári neque resúrgere. Agnóscite://in quo serváti estis, in quo visum recepístis, nisi dum in hac carne vívitis? Nos//ergo decet carnem sicut templum Dei custodíre. Quemádmodum enim in carne//vocáti estis, ita in carne veniétis. Si Christus Dóminus, qui nos servávit, cum//primum esset spíritus, caro factus est atque sic vocávit nos: ita étiam nos in hac//carne mercédem recipiémus.///Diligámus ígitur nos ínvicem, ut veniámus omnes in regnum Dei. Donec//tempus habémus, in quo sanémur, dedámus nos médico Deo, remuneratiónem//ipsi tribuéntes. Quam? Pæniténtiam ex sincéro corde. Namque prǽscius ómnium//est, et quæ in corde nostro versántur novit. Demus ítaque illi laudem, non ab ore//solum, sed étiam ex corde, ut nos tamquam fílios suscípiat. Etenim Dóminus//dixit://*Fratres mei sunt ii, qui fáciunt voluntátem Patris mei//.
RESPONSORIUM
(Ez 18, 31 a. 32; 2 Petr 3, 9 b)
℟.//Proícite a vobis omnes prævaricatiónes vestras et fácite vobis cor novum//et spíritum novum;
*//Quia nolo mortem moriéntis, dicit Dóminus; revertímini et//vívite.
℣.//Patiénter agit Dóminus in vos, nolens áliquos períre, sed omnes ad//pæniténtiam revérti.
*//Quia nolo mortem moriéntis, dicit Dóminus; revertímini//et vívite.
Oratio
Omnípotens et miséricors Deus, univérsa nobis adversántia propitiátus//exclúde, ut, mente et córpore páriter expedíti, quæ tua sunt líberis méntibus//exsequámur. Per Dóminum.
FERIA IV HEBDOMADÆ XXXII
Ad Officium lectionis
LECTIO PRIOR
De libro Daniélis prophétæ
5, 1-2. 5-9. 13-17. 25 — 6, 1
Iudicium Dei in convivio Balthasar
In diébus illis://[5,1]//Balthásar rex fecit grande convívium optimátibus suis mille//et coram his mílibus vinum bibébat.//[2]//Balthásar ergo præcépit iam temuléntus, ut//afferréntur vasa áurea et argéntea, quæ asportáverat Nabuchodónosor pater eius//de templo, quod fuit in Ierúsalem, ut bíberent in eis rex et optimátes eius//uxorésque eius et concubínæ.///[5]//In eádem hora apparuérunt dígiti manus hóminis et scripsérunt contra//candelábrum in superfície paríetis palátii regis; et rex aspiciébat artículos manus//scribéntis.//[6]//Tunc regis fácies commutáta est, et cogitatiónes eius conturbábant//eum, et compáges renum eius solvebántur, et génua eius ad se ínvicem//collidebántur.//[7]//Exclamávit ítaque rex fórtiter, ut introdúcerent magos, Chaldǽos//et harúspices; et próloquens rex ait sapiéntibus Babylónis: «Quicúmque légerit//scriptúram hanc et interpretatiónem eius maniféstam mihi fécerit, púrpura//vestiétur et torquem áuream habébit in collo et tértius in regno meo//dominábitur».//[8]//Tunc ingréssi sunt omnes sapiéntes regis et non potuérunt nec//scriptúram légere nec interpretatiónem indicáre regi;//[9]//unde rex Balthásar satis//conturbátus est, et vultus illíus immutátus est super eum, sed et optimátes eius//turbabántur.///[13]//Igitur introdúctus est Dániel coram rege; ad quem præfátus rex ait: «Tu es//Dániel de fíliis captivitátis Iudæ, quem addúxit rex pater meus de Iuda?//[14]//Audívi//de te quóniam spíritum deórum hábeas, et sciéntia intellegentiáque ac sapiéntia//amplióres invéntæ sint in te.//[15]//Et nunc introgréssi sunt in conspéctu meo//sapiéntes, magi, ut scriptúram hanc légerent et interpretatiónem eius indicárent//mihi et nequivérunt sensum huius sermónis edícere.//[16]//Porro ego audívi de te//quod possis obscúra interpretári et ligáta dissólvere; si ergo vales scriptúram//légere et interpretatiónem eius indicáre mihi, púrpura vestiéris et torquem//áuream circa collum tuum habébis et tértius in regno meo princeps eris».///[17]//Tunc respóndens Dániel ait coram rege: «Múnera tua sint tibi, et dona tua//álteri da; scriptúram autem legam tibi, rex, et interpretatiónem eius osténdam//tibi.///[25]//Hæc est autem scriptúra, quæ digésta est: mane, thecel, uphársin.//[26]//Et hæc//est interpretátio sermónis: mane, numerávit Deus regnum tuum et complévit//illud;//[27]//thecel, appénsus es in statéra et invéntus es minus habens;//[28]//phares,//divísum est regnum tuum et datum est Medis et Persis».//[29]//Tunc, iubénte//Balthásar, indútus est Dániel púrpura et circúmdata est torques áurea collo eius,//et prædicátum est de eo quod habéret potestátem tértius in regno suo.//[30]//Eádem//nocte interféctus est Balthásar rex Chaldæórum.///[6,1]//Et Daríus Medus succéssit in regnum annos natus sexagínta duos.
RESPONSORIUM
(Ps 74 (75), 6. 8. 9; Ap 14, 9. 10)
℟.//Nolíte exaltáre in altum cornu vestrum, quóniam Deus iudex est, hunc//humíliat et hunc exáltat;
*//Quia calix in manu Dómini, bibent omnes peccatóres//terræ.
℣.//Qui adoráverit béstiam et imáginem eius, bibet de vino iræ Dei.
*//Quia//calix in manu Dómini, bibent omnes peccatóres terræ.
LECTIO ALTERA
Ex Homilía auctóris sǽculi secúndi
(Cap. 10, 1 — 12, 1; 13, 1: Funk 1, 157-159)
Sperantes sustineamus
Ergo, fratres mei, faciámus voluntátem Patris, qui vocávit nos, ut vivámus et//persequámur pótius virtútem; vítium autem derelinquámus véluti præcursórem//scélerum nostrórum, et fugiámus impietátem, ne nos mala comprehéndant. Nam//si bene ágere studuérimus, consectábitur nos pax. Hanc ob causam eam reperíre//non possunt hómines, qui humánis timóribus ducúntur, præponéntes voluptátem//præséntem repromissióni futúræ. Ignórant enim quantum hábeat torméntum//huius sǽculi volúptas et quales hábeat delícias futúra promíssio. Ac quidem, si//ipsi soli ista fácerent, tolerábile esset; iam vero persevérant insóntes ánimas//pravis doctrínis imbúere, nesciéntes quod dúplicem habébunt condemnatiónem,//et ipsi et qui áudiunt eos.///Nos ergo in corde puro Deo serviámus, et érimus iusti; quodsi autem non//serviérimus non credéndo promíssis Dei, míseri érimus. Dicit enim et sermo//prophéticus://*Míseri sunt, qui ánimo dúplices sunt et hæsitántes corde, qui//*dicunt: Hæc pridem audívimus étiam témpore patrum nostrórum; nos vero diem//*de die exspectántes nihil horum vídimus: O fátui, comparáte vos árbori; vitem//*súmite: primum quidem fóliis nudátur, germen póstea fit, post hæc uva acérba,//*tandem demum uva matúra. Ita et pópulus meus agitatiónes et pressúras tulit;//*deínde bona excípiet.///Itaque, fratres mei, ánimo ne dúplices simus, sed sperántes sustineámus, ut et//mercédem reportémus. Fidélis enim est, qui pollícitus est se unicuíque//redditúrum secúndum ópera eius. Si ergo fecérimus iustítiam coram Deo, in//regnum illíus ingrediémur et accipiémus promissiónes,//*quas auris non audívit,//*nec óculus vidit, quæque in cor hóminis non ascendérunt.///Igitur in horas regnum Dei exspectémus in caritáte et iustítia, quandóquidem//nescímus diem advéntus Dei. Iam ígitur, fratres, pæniténtiam agámus,//resipiscámus in bonum; pleni enim sumus multa deméntia et malítia.//Abstergámus a nobis prióra peccáta et ex ánimo pæniténtiam agéntes salvi//fiámus; neque assentatóres simus nec frátribus solum placére studeámus, sed//étiam extérnis propter iustítiam, ne Nomen per nos blasphemétur.
RESPONSORIUM
(1 Cor 15, 58; 2 Th 3, 13)
℟.//Stábiles estóte, immóbiles, abundántes in ópere Dómini semper,
*//Sciéntes//quod labor vester non est inánis in Dómino.
℣.//Nolíte defícere benefaciéntes.
*//Sciéntes quod labor vester non est inánis//in Dómino.
Oratio
Omnípotens et miséricors Deus, univérsa nobis adversántia propitiátus//exclúde, ut, mente et córpore páriter expedíti, quæ tua sunt líberis méntibus//exsequámur. Per Dóminum.
FERIA V HEBDOMADÆ XXXII
Ad Officium lectionis
LECTIO PRIOR
De libro Daniélis prophétæ
9, 1-4 a. 18-27
Oratio et visio Danielis
[1]//In anno primo Daríi fílii Asuéri de sémine Medórum, qui imperávit super//regnum Chaldæórum,//[2]//anno uno regni eius, ego Dániel intelléxi in libris//númerum annórum, de quo factus est sermo Dómini ad Ieremíam prophétam, ut//compleréntur desolatiónes Ierúsalem, septuagínta anni;//[3]//et pósui fáciem meam//ad Dóminum Deum meum, ut quǽrerem rogatiónem et deprecatiónem in//ieiúniis, sacco et cínere.//[4]//Et orávi Dóminum Deum et conféssus sum et dixi:///[18]//«Inclína, Deus meus, aurem tuam et audi; áperi óculos tuos et vide//desolatiónem nostram et civitátem, super quam invocátum est nomen tuum;//neque enim in iustificatiónibus nostris prostérnimus preces ante fáciem tuam,//sed in miseratiónibus tuis multis.//[19]//Exáudi, Dómine! Placáre, Dómine! Atténde et//fac! Ne moréris propter temetípsum, Deus meus, quia nomen tuum invocátum//est super civitátem et super pópulum tuum».///[20]//Cumque adhuc lóquerer et orárem et confitérer peccáta mea et peccáta//pópuli mei Israel et prostérnerem preces meas in conspéctu Dei mei pro monte//sancto Dei mei,//[21]//adhuc me loquénte in oratióne, ecce vir Gábriel, quem víderam//in visióne princípio, cito volans tétigit me in témpore sacrifícii vespertíni;//[22]//et//dócuit me et locútus est mihi dixítque: «Dániel, nunc egréssus sum, ut docérem//te, et intellégeres.//[23]//Ab exórdio precum tuárum egréssus est sermo; ego autem//veni, ut indicárem, quia vir desideriórum es tu; ergo animadvérte sermónem et//intéllege visiónem.//[24]//Septuagínta hebdómades decrétæ sunt//super pópulum tuum et super urbem sanctam tuam,//ut consummétur prævaricátio,//et finem accípiat peccátum,//et deleátur iníquitas,//et adducátur iustítia sempitérna,//et impleátur vísio et prophétes,//et ungátur Sanctus sanctórum.//[25]//Scito ergo et animadvérte://ab éxitu sermónis//ut íterum ædificétur Ierúsalem//usque ad christum ducem,//hebdómades septem.//Et hebdómades sexagínta duæ erunt;//et rursum ædificábitur platéa et muri//in angústia témporum.//[26]//Et post hebdómades sexagínta duas//occidétur christus;//et nihil erit ei.//Et civitátem et sanctuárium dissipábit//pópulus ducis ventúri,//et finis eius vástitas//et usque ad finem belli//statúta desolátio.//[27]//Confirmábit autem pactum multis//hebdómade una;//et in dimídio hebdómadis//defíciet hóstia et sacrifícium,//et erit super alam abominatiónis vastátor,//et úsquedum consummátio et decrétum//effundántur super vastatórem».
RESPONSORIUM
(Bar 2, 16 a; Dan 9, 18 a; Ps 79 (80), 20)
℟.//Próspice, Dómine, de domo sancta tua et atténde in nos; inclína, Deus//meus, aurem tuam et audi;
*//Aperi óculos tuos et vide desolatiónem nostram.
℣.//Dómine Deus virtútum, convérte nos et illústra fáciem tuam et salvi//érimus.
*//Aperi óculos tuos et vide desolatiónem nostram.
LECTIO ALTERA
Ex Homilía auctóris sǽculi secúndi
(Cap. 13, 2 — 14, 5: Funk 1, 159-163)
Ecclesia viva est corpus Christi
Dicit étiam Dóminus://*Omníno nomen meum blasphemátur in ómnibus//*géntibus//, et íterum://*Væ illi, propter quem blasphemátur nomen meum//. Qua re//autem blasphemátur? Quia non fácimus quæ dícimus. Gentes enim verba Dei ex//ore nostro audiéntes tamquam bona et magna admirántur; deínde cognoscéntes//ópera nostra non digna esse verbis, quæ lóquimur, inde ad blasphémiam se//convértunt dicéntes fábulam quandam et errórem illa esse.///Cum enim áudiant a nobis quod Deus dicit://*Non est grátia vobis, si eos//*dilígitis, qui vos díligunt; sed grátia vobis, si dilígitis inimícos vestros et qui vos//*odérunt//; quæ cum áudiant, admirántur bonitátis sublimitátem; cum autem//víderint nos non tantum eos non dilígere, qui nos odérunt, sed ne eos quidem qui//díligunt, irrídent nos ac Nomen blasphemátur.///Itaque, fratres, faciéntes voluntátem Dei Patris nostri, érimus ex Ecclésia//prima spiritáli, quæ ante solem et lunam cóndita est; sin autem voluntátem//Dómini non faciámus, érimus ex Scriptúra dicénte://*Facta est domus mea//*spelúnca latrónum//. Quámobrem præferámus ex Ecclésia vitæ esse, ut salvi//fiámus.///Non autem vos ignoráre puto quod//*Ecclésia//viva//*est corpus Christi//. Dicit//enim Scriptúra://*Fecit Deus hóminem másculum et féminam//; mas est Christus,//fémina Ecclésia; atque étiam Bíblia et Apóstoli dicunt Ecclésiam non ex hoc//demum témpore esse, sed a princípio; spiritális enim erat, sicut et Iesus noster,//appáruit autem in novíssimis diébus, ut nos salvos fáceret.///Ecclésia autem, quæ spiritális est, appáruit in carne Christi, osténdens nobis//quod, si quis nostrum in carne eam servet neque perdat, recípiet eam in Spíritu//Sancto; hæc enim caro est typus spíritus; nemo ígitur typum perdens archétypum//percípiet. Itaque hoc dicit, fratres: serváte carnem, ut spíritus partícipes fiátis.//Sin autem dícimus carnem esse Ecclésiam et spíritum Christum, séquitur ut, qui//carnem stuprat, stupret Ecclésiam. Talis ígitur non párticeps erit spíritus, qui est//Christus. Tantam vitam et incorruptibilitátem hæc caro accípere potest, adiuvánte//Spíritu Sancto, neque enarráre quis potest neque dícere//*quæ præparáverit//*Dóminus//eléctis suis.
RESPONSORIUM
(Ier 7, 3; Iac 4, 8)
℟.//Hæc dicit Dóminus exercítuum, Deus Israel: Bonas fácite vias vestras et//ópera vestra;
*//Et habitáre vos fáciam in loco isto.
℣.//Appropiáte Deo et appropinquábit vobis; emundáte manus, peccatóres, et//purificáte corda.
*//Et habitáre vos fáciam in loco isto.
Oratio
Omnípotens et miséricors Deus, univérsa nobis adversántia propitiátus//exclúde, ut, mente et córpore páriter expedíti, quæ tua sunt líberis méntibus//exsequámur. Per Dóminum.
FERIA VI HEBDOMADÆ XXXII
Ad Officium lectionis
LECTIO PRIOR
De libro Daniélis prophétæ
10, 1-21
Visio hominis et apparitio angeli
[1]//Anno tértio Cyri regis Persárum verbum revelátum est Daniéli cognoménto//Baltássar, et verum verbum et ácies magna; intellexítque sermónem, intellegéntia//enim fuit ei in visióne.//[2]//In diébus illis ego Dániel lugébam tribus hebdómadis//diérum,//[3]//panem desiderábilem non comédi, et caro et vinum non introiérunt in os//meum, sed neque unguénto unctus sum, donec compleréntur tres hebdómades//diérum.///[4]//Die autem vicésima et quarta mensis primi eram iuxta flúvium magnum, qui//est Tigris,//[5]//et levávi óculos meos et vidi, et ecce vir unus vestítus líneis et renes//eius accíncti auro obrýzo;//[6]//et corpus eius quasi chrysólithus, et fácies eius velut//spécies fulgóris, et óculi eius ut lampas ardens, et bráchia eius et, quæ deórsum//sunt usque ad pedes, quasi spécies æris candéntis, et vox sermónum eius ut vox//multitúdinis.//[7]//Vidi autem ego Dániel solus visiónem; porro viri, qui erant//mecum, visiónem non vidérunt, sed terror nímius írruit super eos, et fugérunt in//abscónditum.//[8]//Ego autem relíctus solus vidi visiónem grandem hanc, et non//remánsit in me fortitúdo, sed et spécies mea immutáta est in me usque ad//dissipatiónem, nec hábui quidquam vírium.//[9]//Et audívi vocem sermónum eius; et//áudiens vocem sermónum eius iacébam consternátus super fáciem meam, et//vultus meus hærébat terræ.///[10]//Et ecce manus tétigit me et eréxit me super génua mea et super palmas//mánuum meárum,//[11]//et dixit ad me: «Dániel, vir desideriórum, intéllege verba,//quæ ego loquor ad te, et sta in gradu tuo; nunc enim sum missus ad te». Cumque//dixísset mihi sermónem istum, steti tremens.//[12]//Et ait ad me: «Noli metúere,//Dániel, quia ex die primo, quo posuísti cor tuum ad intellegéndum et ad//humiliándum te in conspéctu Dei tui, exaudíta sunt verba tua; et ego veni propter//sermónes tuos.//[13]//Princeps autem regni Persárum réstitit mihi vigínti et uno//diébus; et ecce Míchael, unus de princípibus primis, venit in adiutórium meum;//et ego remánsi ibi iuxta regem Persárum.//[14]//Veni autem, ut docérem te, quæ//ventúra sunt pópulo tuo in novíssimis diébus, quóniam adhuc vísio in dies».//[15]//Cumque loquerétur mihi huiuscémodi verbis, deiéci vultum meum ad terram et//tácui.//[16]//Et ecce quasi similitúdo filiórum hóminis tétigit lábia mea; et apériens os//meum locútus sum et dixi ad eum, qui stabat contra me: «Dómine mi, in visióne//angústiæ venérunt super me, et nihil in me remánsit vírium.//[17]//Et quómodo póterit//servus dómini mei loqui cum hoc dómino meo? Nihil enim in me remánsit//vírium, et hálitus meus non remánsit in me».//[18]//Rursum ergo tétigit me quasi vísio//hóminis et confortávit me//[19]//et dixit: «Noli timére, vir desideriórum; pax tibi,//confortáre et esto robústus». Cumque loquerétur mecum, conválui et dixi://«Lóquere, dómine mi, quia confortásti me».///[20]//Et ait: «Numquid scis, quare vénerim ad te? Et nunc revértar, ut prœlier//advérsum príncipem Persárum. Et ego egrédiar et ecce princeps Græcórum//véniens.//[21]//Verúmtamen annuntiábo tibi, quod expréssum est in scriptúra veritátis;//et nemo est adiútor meus advérsus hos, nisi Míchael princeps vester».
RESPONSORIUM
(Dan 10, 12. 19 a. 21 a)
℟.//Ex die primo, quo posuísti cor tuum ad intellegéndum et ad humiliándum//te in conspéctu Dei tui,
*//Exaudíta sunt verba tua et ego veni propter sermónes//tuos.
℣.//Noli timére, Dániel, annuntiábo tibi quod expréssum est in scriptúra//veritátis.
*//Exaudíta sunt verba tua et ego veni propter sermónes tuos.
LECTIO ALTERA
Ex Homilía auctóris sǽculi secúndi
(Cap. 15, 1 — 17, 2: Funk 1, 163-165)
Convertamur ad Deum, qui nos vocavit
Non vile consílium de continéntia me dedísse puto, quod si quis séquitur non//pænitébit eum, sed et semetípsum salvábit et me consiliántem. Merces enim//haud parva est ánimam errántem ac pérditam redúcere ad salútem. Hanc enim//remuneratiónem retribúere póssumus Deo, qui nos creávit, si, qui dicit et audit,//cum fide et caritáte et dicat et áudiat.///Maneámus ígitur in iis, quæ credídimus, iusti ac sancti, ut cum fidúcia//precémur Deum dicéntem://*Adhuc loquénte te respondébo: Ecce adsum//. Hoc//enim dictum magnæ promissiónis signum est; nam paratiórem se Dóminus ad//dandum esse dicit quam peténtem. Tantæ ígitur benignitátis partícipes, ne//invideámus alter álteri tanta bona accepísse. Quantam enim voluptátem hæc//verba áfferunt faciéntibus, tantam condemnatiónem inobœdiéntibus.///Itaque, fratres, occasiónem pæniténdi haud exíguam nacti, tempus habéntes//convertámur ad Deum, qui nos vocávit, dum habémus qui nos suscípiat. Si enim//his libidínibus renuntiámus et ánimam nostram víncimus non faciéntes//cupiditátes eius malas, misericórdiæ Iesu partícipes érimus. Cognóscite autem,//quod//*iam venit dies//iudícii ut//*camínus ardens, et tabéscent//quædam//*cælórum//ac//tota terra sicut plumbum in igne liquéscens, et tum manifestabúntur ópera//hóminum occúlta et apérta. Bona ígitur eleemósyna quasi pæniténtia peccáti;//mélius ieiúnium oratióne, eleemósyna autem utróque;//*cáritas óperit//*multitúdinem peccatórum//, orátio autem ex bona consciéntia a morte líberat.//Beátus omnis, qui invenítur in his rebus perféctus; eleemósyna enim fit levámen//peccáti.///Pæniténtiam ígitur agámus ex toto corde, ne quis ex nobis péreat. Si enim//mandáta habémus, ut et hoc faciámus, ab idólis abdúcere et docére, quanto//magis ánima Deum iam cognóscens non períre debet? Adiuvémus ígitur alter//álterum, ut étiam infírmos ad bonum adducámus, ut salvi fiámus omnes et//convertámus nos ínvicem et commonefaciámus.
RESPONSORIUM
(Iud 21; Tit 2, 12)
℟.//Vosmetípsos in dilectióne Dei serváte,
*//Exspectántes misericórdiam//Dómini nostri Iesu Christi in vitam ætérnam.
℣.//Abnegántes impietátem et sæculária desidéria, sóbrie et iuste et pie//vivámus in hoc sǽculo.
*//Exspectántes misericórdiam Dómini nostri Iesu Christi//in vitam ætérnam.
Oratio
Omnípotens et miséricors Deus, univérsa nobis adversántia propitiátus//exclúde, ut, mente et córpore páriter expedíti, quæ tua sunt líberis méntibus//exsequámur. Per Dóminum.
SABBATO HEBDOMADÆ XXXII
Ad Officium lectionis
LECTIO PRIOR
De libro Daniélis prophétæ
12, 1-13
Prophetia de novissimo die et de resurrectione
Hæc dixit mihi ángelus://[1]//«In témpore illo consúrget Míchael, princeps//magnus, qui stat pro fíliis pópuli tui, et erit tempus angústiæ, quale non fuit ab//eo, quo gentes esse cœpérunt, usque ad tempus illud. Et in témpore illo//salvábitur pópulus tuus, omnis, qui invéntus fúerit scriptus in libro.//[2]//Et multi de//his, qui dórmiunt in terra púlveris, evigilábunt: álii in vitam ætérnam et álii in//oppróbrium sempitérnum.//[3]//Qui autem docti fúerint, fulgébunt quasi splendor//firmaménti; et, qui ad iustítiam erudíerint multos, quasi stellæ in perpétuas//æternitátes.//[4]//Tu autem, Dániel, claude sermónes et signa librum usque ad tempus//finis; pertransíbunt plúrimi, et múltiplex erit sciéntia».///[5]//Et vidi ego Dániel: et ecce duo álii stabant, unus hinc super ripam flúminis,//et álius inde ex áltera ripa flúminis.//[6]//Et dixit viro, qui indútus erat líneis, qui//stabat super aquas flúminis: «Usquequo finis horum mirabílium?».//[7]//Et audívi//virum, qui indútus erat líneis, qui stabat super aquas flúminis, cum levásset//déxteram et sinístram suam in cælum et iurásset per Vivéntem in ætérnum://«Quia in tempus, témpora et dimídium témporis; et cum compléta fúerit//dispérsio manus pópuli sancti, complebúntur univérsa hæc».//[8]//Et ego audívi et//non intelléxi et dixi: «Dómine mi, quid erit finis horum?».//[9]//Et ait: «Vade, Dániel,//quia clausi sunt signatíque sermónes usque ad tempus præfinítum.//[10]//Purificabúntur et dealbabúntur et probabúntur multi, et ímpie agent ímpii,//neque intéllegent omnes ímpii; porro docti intéllegent.//[11]//Et a témpore, cum//ablátum fúerit iuge sacrifícium, et pósita fúerit abominátio vastatóris, dies mille//ducénti nonagínta.//[12]//Beátus, qui exspéctat et pérvenit usque ad dies mille//trecéntos trigínta quinque.//[13]//Tu autem vade ad finem et requiésce; et stabit in//sorte tua in fine diérum».
RESPONSORIUM
(Cf. Lc 20, 35 a. 36. 38)
℟.//Illi qui digni habebúntur resurrectióne ex mórtuis, non ultra mori//póterunt:
*//Æquáles ángelis sunt et fílii sunt Dei, cum sint fílii resurrectiónis.
℣.//Deus autem non est mortuórum, sed vivórum: omnes enim vivunt ei.
*//Æquáles ángelis sunt et fílii sunt Dei, cum sint fílii resurrectiónis.
LECTIO ALTERA
Ex Homilía auctóris sǽculi secúndi
(Cap. 18, 1 — 20, 5: Funk 1, 167-171)
Faciamus iustitiam, ut in finem salvemur
Et nos ígitur ex iis simus, qui grátias agunt, qui Deo serviérunt, neque ex//ímpiis, qui iudicántur. Etenim ipse cum per ómnia peccátor sim necdum fúgerim//tentatiónem, sed adhuc verser médiis in instruméntis diáboli, iustítiam sectári//stúdeo, ut possim vel prope ad eam accédere, timens iudícium futúrum.///Itaque, fratres et soróres, postquam Deus veritátis audítus est, lego vobis//exhortatiónem, ut ánimum adverténtes ad ea quæ scripta sunt, et vosmetípsos//salvétis et eum qui legit inter vos; mercédem enim peto, ut ex toto corde//pæniténtiam agátis, salútem vobis et vitam dantes. Hoc enim faciéntes, scopum//proponémus ómnibus iuvénibus, qui pietáti et bonitáti Dei óperam volunt//impéndere. Nec ægre ferámus neque indignémur, qui sumus insipiéntes, si quis//nos commonefáciat et convértat ab iniustítia ad iustítiam. Nonnúmquam enim//mala faciéntes non atténdimus propter ánimæ duplicitátem et incredulitátem,//quæ est in pectóribus nostris, et//*mens nostra obscuráta est//cupiditátibus//inánibus.///Faciámus ígitur iustítiam, ut in finem salvémur. Beáti, qui his præcéptis//obœdiunt; etiámsi breve tempus in mundo mala patiúntur, incorruptíbilem//resurrectiónis fructum vindemiábunt. Ne contristétur ígitur pius, si in his//tempóribus misériam pátitur; exspéctat eum beátum tempus; sursum ille cum//pátribus revivíscens gaudébit usque in sǽculum tristítia non turbátum.///Nec vero illud mentem nostram pertúrbet, quod iniústos dívites et servos Dei//angustátos vidémus. Credámus ígitur, fratres et soróres: Dei vivi certámen//subímus et exercémus in hac vita, ut in futúra coronémur. Nemo iustórum//célerem fructum accépit, sed exspéctat eum. Si enim Deus mercédem iustórum//cito retribúeret, statim negótium exercerémus, non pietátem; viderémur enim//iusti esse non pium, sed lucratívum sectántes; et proptérea iudícium divínum//pertúrbat spíritum, qui non est iustus, et ággravat vínculis.///Soli Deo invisíbili, Patri veritátis, qui nobis misit salvatórem et auctórem//incorruptibilitátis, per quem étiam manifestávit nobis veritátem et vitam//cæléstem, ei sit glória in sǽcula sæculórum. Amen.
RESPONSORIUM
(Ps 36 (37), 27 a. 28. 1)
℟.//Declína a malo et fac bonum;
*//Quia Dóminus amat iudícium et non//derelínquet sanctos suos.
℣.//Noli æmulári in malignántibus, neque zeláveris faciéntes iniquitátem.
*//Quia Dóminus amat iudícium et non derelínquet sanctos suos.
Oratio
Omnípotens et miséricors Deus, univérsa nobis adversántia propitiátus//exclúde, ut, mente et córpore páriter expedíti, quæ tua sunt líberis méntibus//exsequámur. Per Dóminum.
DOMINICA
Ad Officium lectionis
LECTIO PRIOR
De libro Ioélis prophétæ
2, 21 — 3, 5
De novissimis temporibus
Hæc dicit Dóminus://[2,21]//«Noli timére, terra; exsúlta et lætáre, quóniam magna//Dóminus operátus est.//[22]//Nolíte timére, animália regiónis, quia germinavérunt//páscua desérti, quia lignum áttulit fructum suum, ficus et vínea dedérunt divítias//suas.//[23]//Et, fílii Sion, exsultáte et lætámini in Dómino Deo vestro, quia dedit vobis//plúviam iustítiæ et descéndere fecit ad vos imbrem matutínum et serótinum sicut//prius.//[24]//Et implebúntur áreæ fruménto, et redundábunt torculária vino et óleo;//[25]//et//reddam vobis annos, quos comédit locústa, bruchus et gryllos et erúca, exércitus//meus magnus, quem misi in vos.//[26]//Et comedétis vescéntes et saturabímini et//laudábitis nomen Dómini Dei vestri, qui mirabília fecit vobíscum; et non//confundétur pópulus meus in sempitérnum.//[27]//Et sciétis quia in médio Israel ego//sum, et ego Dóminus Deus vester, et non est ámplius; et non confundétur//pópulus meus in ætérnum».///[3,1]//Et erit post hæc: effúndam spíritum meum super omnem carnem, et//prophetábunt fílii vestri et fíliæ vestræ, senes vestri sómnia somniábunt, et//iúvenes vestri visiónes vidébunt;//[2]//sed et super servos meos et ancíllas in diébus//illis effúndam spíritum meum.//[3]//Et dabo prodígia in cælo et in terra, sánguinem et//ignem et colúmnas fumi;//[4]//sol convertétur in ténebras et luna in sánguinem,//ántequam véniat dies Dómini magnus et horríbilis.///[5]//Et erit: omnis, qui invocáverit nomen Dómini, salvus erit, quia in monte//Sion et in Ierúsalem erit salvátio, sicut dixit Dóminus, et in resíduis, quos//Dóminus vocáverit.
RESPONSORIUM
(Lc 21, 25 a. 31; Mc 13, 33)
℟.//Erunt signa in sole et luna et stellis et super terram pressúra géntium.
*//Cum vidéritis hæc fíeri, scitóte quóniam prope est regnum Dei.
℣.//Vidéte, vigiláte; nescítis enim quando tempus sit.
*//Cum vidéritis hæc//fíeri, scitóte quóniam prope est regnum Dei.
LECTIO ALTERA
Ex Enarratiónibus sancti Augustíni epíscopi in Psalmos
(Ps 95, 14. 15: CCL 39, 1351-1353)
Non resistamus primo adventui, ut non expavescamus secundum
*Tunc exsultábunt ómnia ligna silvárum ante fáciem Dómini, quóniam venit,//*quóniam venit iudicáre terram//. Primo venit, et póstea ventúrus est. Hæc primo//vox ipsíus sónuit in Evangélio://*Amodo vidébitis Fílium hóminis veniéntem in//*núbibus//. Quid est://*Amodo?//Nonne Dóminus póstea ventúrus est, quando se//plangent omnes tribus terræ? Prius venit in prædicatóribus suis, et implévit//totum orbem terrárum. Non resistámus primo advéntui, ut non expavescámus//secúndum.///Quid ergo debet fácere christiánus? Uti mundo non servíre mundo. Quid est//hoc? Habéntes tamquam non habéntes. Sic dicit Apóstolus://*De cétero fratres,//*tempus breve est: réliquum est ut et hi qui habent uxóres, tamquam non habéntes//*sint; et qui flent, tamquam non flentes; et qui gaudent, tamquam non gaudéntes;//*et qui emunt, quasi non tenéntes; et qui utúntur hoc mundo, tamquam non//*uténtes: prǽterit enim figúra huius mundi. Volo vos sine sollicitúdine esse//. Qui//sine sollicitúdine est, secúrus exspéctat quando véniat Dóminus ipsíus. Nam//qualis amor est Christi, timére ne véniat? Fratres, non erubéscimus? Amámus, et//timémus ne véniat. Certe amámus? an peccáta nostra plus amámus? Ergo ipsa//odérimus peccáta, et amémus eum qui ventúrus est ad puniénda peccáta. Véniet,//velímus, nolímus; non enim quia modo non venit, ídeo ventúrus non est. Véniet,//et quando nescis; et si parátum te invénerit, nihil tibi obest quia nescis.///*Et exsultábunt ómnia ligna silvárum//. Venit primo, et póstea iudicáre terram://exsultántes invéniet eos, qui primo eius advéntui credidérunt,//*quóniam venit//.///*Iudicábit orbem terrárum in æquitáte et pópulos in veritáte sua//. Quæ est//ǽquitas et véritas? Congregábit secum eléctos suos ad iudicándum, céteros//autem separábit ab ínvicem; positúrus est enim álios ad déxteram, álios ad//sinístram. Quid autem ǽquius, quid vérius, quam ut non exspéctent//misericórdiam de iúdice, qui noluérunt fácere misericórdiam, ántequam veníret//iudex? Qui autem voluérunt fácere misericórdiam, cum misericórdia//iudicabúntur. Dicétur enim eis ad déxteram pósitis://*Veníte, benedícti Patris mei,//*percípite regnum quod vobis parátum est ab orígine mundi//. Et ímputat ópera//misericórdiæ://*Esurívi enim, et dedístis mihi manducáre; sitívi et potástis me,//et//cétera.///Rursus ad sinístram pósitis quid imputátur? Quia noluérunt fácere//misericórdiam. Et quo ibunt?//*Ite in ignem ætérnum//. Iste audítus malus magnum//gémitum fáciet. Sed quid dixit álius psalmus?//*In memória ætérna erit iustus; ab//*audítu malo non timébit.//Quid est, audítus malus?//*Ite in ignem ætérnum, qui//*parátus est diábolo et ángelis eius//. Qui gaudébit ad audítum bonum, non timébit//ab audítu malo. Hæc est ǽquitas, hæc véritas.///An quia tu iniústus es, iustus non erit iudex? aut quia tu mendax es, verax//non erit véritas? Sed si vis habére misericórdem, esto miséricors ántequam//véniat: dimítte si quid in te commíssum est, da ex eo quo abúndas. Ex de cuius//das, nisi de illíus? Si de tuo dares, largítio esset; cum de illíus das, reddítio est.//*Quid enim habes, quod non accepísti?//Hæ sunt hóstiæ Deo gratíssimæ://misericórdia, humílitas, conféssio, pax, cáritas. Has apportémus, et secúri//exspectábimus advéntum iúdicis, qui//*iudicábit orbem terrárum in æquitáte et//*pópulos in veritáte sua.
RESPONSORIUM
(Mt 16, 27; Ps 95 (96), 13 b)
℟.//Fílius hóminis ventúrus est in glória Patris sui, cum ángelis suis;
*//Et tunc//reddet unicuíque secúndum opus eius.
℣.//Iudicábit orbem terræ in iustítia et pópulos in veritáte sua.
*//Et tunc reddet//unicuíque secúndum opus eius.
Oratio
Da nobis, quǽsumus, Dómine Deus noster, in tua semper devotióne gaudére,//quia perpétua est et plena felícitas, si bonórum ómnium iúgiter serviámus//auctóri. Per Dóminum.
FERIA II HEBDOMADÆ XXXIII
Ad Officium lectionis
LECTIO PRIOR
De libro Ioélis prophétæ
4, 1-3. 9-21
Ultimum iudicium; deinde felicitas æterna
Hæc dicit Dóminus://[4,1]//«Ecce in diébus illis et in témpore illo, cum convértero//sortem Iudæ et Ierúsalem,//[2]//congregábo omnes gentes et dedúcam eas in vallem//Iósaphat et disceptábo cum eis ibi super pópulo meo et hereditáte mea Israel,//quos dispersérunt in natiónibus, et terram meam divisérunt.//[3]//Et super pópulum//meum misérunt sortem; et dedérunt púerum pro meretríce et puéllam//vendidérunt pro vino, ut bíberent.///[9]//Clamáte hoc in géntibus, sanctificáte bellum, suscitáte robústos; accédant,//ascéndant omnes viri bellatóres.//[10]//Concídite vómeres vestros in gládios et falces//vestras in lánceas; infírmus dicat: “Fortis ego sum”.//[11]//Erúmpite et veníte, omnes//gentes de circúitu, et congregámini ibi! Deduc, Dómine, robústos tuos!//[12]//Consúrgant et ascéndant gentes in vallem Iósaphat, quia ibi sedébo, ut iúdicem//omnes gentes in circúitu.//[13]//Míttite falces, quóniam maturávit messis; veníte et//prémite, quia plenum est tórcular: exúberant torculária, quia magna est malítia//eórum.//[14]//Pópuli, pópuli in valle Decisiónis, quia iuxta est dies Dómini in valle//Decisiónis.//[15]//Sol et luna obtenebráti sunt, et stellæ retraxérunt splendórem suum.//[16]//Et Dóminus de Sion rúgiet et de Ierúsalem dabit vocem suam; et movebúntur//cæli et terra, et Dóminus refúgium pópulo suo et fortitúdo fíliis Israel.//[17]//Et sciétis//quia ego Dóminus Deus vester hábitans in Sion monte sancto meo; et erit//Ierúsalem locus sanctus, et aliéni non transíbunt per eam ámplius.///[18]//Et erit in die illa: stillábunt montes mustum, et colles fluent lacte; et per//omnes rivos Iudæ ibunt aquæ, et fons de domo Dómini egrediétur et irrigábit//torréntem Settim.//[19]//Ægýptus in desolatiónem erit, et Idumǽa in desértum//desolatiónis, pro eo quod iníque égerint in fílios Iudæ et effúderint sánguinem//innocéntem in terra eórum.//[20]//Et Iuda in ætérnum habitábitur, et Ierúsalem in//generatiónem et generatiónem;//[21]//et vindicábo sánguinem eórum, quem non//relínquam impunítum, et Dóminus commorátur in Sion».
RESPONSORIUM
(Ioel 4, 18; Ap 22, 17 c. 1)
℟.//Stillábunt montes mustum et per omnes rivos Iudæ ibunt aquæ et fons de//domo Dómini egrediétur.
*//Qui sitit véniat et qui vult accípiat aquam vitæ gratis.
℣.//Osténdit mihi ángelus flúvium aquæ vitæ, spléndidum tamquam//crystállum, procedéntem de throno Dei et Agni.
*//Qui sitit véniat et qui vult//accípiat aquam vitæ gratis.
LECTIO ALTERA
Ex Tractátu sancti Fulgéntii Ruspénsis epíscopi De remissióne
(Liber 2, 11 2 — 12, 1. 3-4: CCL 91 A, 693-695)
Qui vicerit, a morte secunda non lædetur
*In moménto, in ictu óculi, in novíssima tuba, canet enim tuba, et mórtui//*resúrgent incorrúpti et nos immutábimur//. Cum dicit «nos», osténdit Paulus illos//secum futúræ mutatiónis potitúros dono, quos in hoc témpore cum ipso sociísque//eius tenet ecclesiástica rectéque vivéndi commúnio. Ipsíus vero mutatiónis//insínuans qualitátem dicit://*Opórtet enim corruptíbile hoc indúere//*incorruptiónem, et mortále hoc indúere immortalitátem//. Ut ergo in tálibus tunc//sequátur mutátio iustæ retributiónis, nunc præcédit mutátio gratuítæ largitátis.///His ergo qui in præsénti vita de malo in bonum fúerint immutáti, futúræ//mutatiónis retribútio promíttitur.///Hoc ergo in eis ágitur per grátiam, ut primum hic in eis per iustificatiónem,//in qua spiritáliter resúrgitur, mutátio divíni múneris inchoétur et póstmodum in//córporis resurrectióne, qua iustificatórum immutátio perfícitur, in ætérnum//manens perfécta glorificátio non mutétur. Ad hoc enim illos primum grátia//iustificatiónis, deínde glorificatiónis mutat, ut in eis ipsa glorificátio//incommutábilis æternáque permáneat.///Mutántur hic enim per primam resurrectiónem, qua illuminántur ut//convertántur; qua scílicet tránseunt de morte ad vitam, de iniquitáte ad iustítiam,//de infidelitáte ad fidem, de malis áctibus ad sanctam conversatiónem. Ideo in//illis secúnda mors non habet potestátem. De tálibus in Apocalýpsi dícitur://*Beátus//*qui habet partem in resurrectióne prima; in his secúnda mors non habet//*potestátem//. In eódem rursus libro dícitur://*Qui vícerit, a morte secúnda non//*lædétur//. Sicut ergo in conversióne cordis prima consístit resurréctio, sic mors//secúnda in supplício sempitérno.///Festínet ítaque hic primæ resurrectiónis párticeps fíeri omnis qui non vult//secúndæ mortis ætérna punitióne damnári. Si qui enim, in præsénti vita timóre//divíno mutáti, tránseunt a vita mala ad vitam bonam, ipsi tránseunt de morte ad//vitam, qui étiam póstmodum de ignobilitáte mutabúntur in glóriam.
RESPONSORIUM
(Col 3, 3-4; Rom 6, 11)
℟.//Mórtui estis et vita vestra abscóndita est cum Christo in Deo.
*//Cum//Christus apparúerit, vita vestra, tunc et vos apparébitis cum ipso in glória.
℣.//Existimáte vos mórtuos quidem esse peccáto, vivéntes autem Deo, in//Christo Iesu Dómino nostro.
*//Cum Christus apparúerit, vita vestra, tunc et vos//apparébitis cum ipso in glória.
Oratio
Da nobis, quǽsumus, Dómine Deus noster, in tua semper devotióne gaudére,//quia perpétua est et plena felícitas, si bonórum ómnium iúgiter serviámus//auctóri. Per Dóminum.
FERIA III HEBDOMADÆ XXXIII
Ad Officium lectionis
LECTIO PRIOR
De libro Zacharíæ prophétæ
9, 1 — 10, 2
Salus Sion promittitur
[9,1]//Verbum Dómini in terra Hadrach et Damásci requiéi eius, quia Dómini est//óculus Aram sicut omnes tribus Israel.//[2]//Emath quoque in términis eius et Tyrus//et Sidon, quæ sápiens est valde.//[3]//Et ædificávit Tyrus munitiónem suam et//coacervávit argéntum quasi púlverem et aurum ut lutum plateárum.//[4]//Ecce//Dóminus possidébit eam et percútiet in mari fortitúdinem eius; et hæc igni//devorábitur.//[5]//Vidébit Ascalon et timébit, et Gaza dolóre torquétur nimis, et//Accaron, quóniam confúsa est spes eius; et períbit rex de Gaza, et Ascalon non//habitábitur.//[6]//Et habitábit spúrius in Azóto, et dispérdam supérbiam Philísthim.//[7]//Et áuferam sánguinem eius de ore eius et abominatiónes eius de médio déntium//eius, et relinquétur étiam ipse Deo nostro, et erit quasi dux in Iuda, et Accaron//quasi Iebusǽus.//[8]//Et circúmdabo domum meam ut præsídium contra eúntes et//reverténtes; et non transíbit super eos ultra exáctor, quia nunc vidi in óculis meis.///[9]//Exsúlta satis, fília Sion; iúbila, fília Ierúsalem. Ecce rex tuus venit tibi iustus//et salvátor ipse, pauper et sedens super ásinum et super pullum fílium ásinæ.//[10]//Et//dispérdam currum ex Ephraim et equum de Ierúsalem; et confringétur arcus//belli, et loquétur pacem géntibus. Et impérium eius a mari usque ad mare et a//flúmine usque ad fines terræ.///[11]//Tu quoque: in sánguine testaménti tui éxtraho vinctos tuos de lacu, in quo//non est aqua.//[12]//Convertímini ad munitiónem, vincti spei; hódie quoque//annúntians: Duplícia reddam tibi.//[13]//Nam exténdi mihi Iudam quasi arcum,//implévi Ephraim; et suscitábo fílios tuos, Sion, super fílios tuos, Grǽcia, et//ponam te quasi gládium fórtium.//[14]//Et Dóminus super eos vidébitur, et exíbit ut//fulgur iáculum eius; et Dóminus Deus in tuba canet et vadet in procéllis austri.//[15]//Dóminus exercítuum próteget eos; et devorábunt et conculcábunt lápides fundæ//et bibent, agitabúntur quasi vino et replebúntur ut phíalæ et quasi córnua altáris.///[16]//Et salvábit eos Dóminus Deus eórum in die illa ut gregem pópuli sui, quia//lápides corónæ fulgébunt super terram eius.//[17]//Quid enim bonum eius est et quid//pulchrum eius! Fruméntum succréscere facit iúvenes et mustum vírgines.///[10,1]//Pétite a Dómino plúviam in témpore plúviæ serótinæ. Dóminus facit//fúlgura et plúviam imbris dabit eis, síngulis herbam in agro.//[2]//Quia théraphim//loquúntur inánia, et divíni vident mendácium, et sómnia loquúntur vana, vane//consolántur; idcírco migrant quasi grex, affligúntur, quia non est eis pastor.
RESPONSORIUM
(Zac 9, 9; Io 12, 14)
℟.//Exsúlta satis, fília Sion; iúbila, fília Ierúsalem:
*//Ecce rex tuus venit tibi//iustus et salvátor ipse, pauper et sedens super ásinum et super pullum fílium//ásinæ.
℣.//Invénit Iesus aséllum et sedit super eum, sicut scriptum est:
*//Ecce rex//tuus venit tibi iustus et salvátor ipse, pauper et sedens super ásinum et super//pullum fílium ásinæ.
LECTIO ALTERA
Ex Oratiónibus sancti Andréæ Creténsis epíscopi
(Orat. 9, in ramos palmarum: PG 97, 1002)
Ecce rex tuus venit tibi iustus et salvator
Dicámus et nos Christo, dicámus://*Benedíctus qui venit in nómine Dómini,//*rex Israel//. Intendámus in eum ceu ramos palmárum, suprémos in cruce//sermónes. Fauste prosequámur non olivárum ramis, sed eleemósynæ in nos//ínvicem gloriatiónibus. Substernámus vestimentórum instar eius pédibus cordis//desidéria, ut gressum in nobis ponens totus intra nos fiat, totósque nos in se ipso,//seque in nobis totum exhíbeat. Dicámus Sióni eam prophétæ acclamatiónem://Confíde, fília Sion, ne timúeris://*Ecce rex tuus venit tibi mansuétus, ac sedens//*supra pullum, fílium subiugális.///Venit, qui est in omni loco præsens, et implet ómnia, ut ómnium in te//operétur salútem. Venit is,//*qui non venit vocáre iustos, sed peccatóres ad//*pæniténtiam//, ut peccáto errónes révocet. Ne ergo timúeris. Est//*Deus in médio tui,//*nec commovéberis//.///Súscipe eum supínis mánibus qui tua mœnia in suis ipse mánibus depínxit.//Eum súscipe qui fundaménta tua in suis palmis fundávit. Eum súscipe, qui in se//nostra ómnia, uno dempto peccáto, suis ipse nostra absumptúrus recépit. Lætáre,//mater cívitas Sion: ne tímeas://*Célebra festivitátes tuas//. Eum glorífica super//misericórdia, qui ad nos venit in te. Sed et ipsa gaude veheménter, fília//Ierúsalem, decánta, tripúdia.//*Illumináre, illumináre//(in hunc acclamámus modum//cum Isaía, sacra illa tuba),//*quia venit tibi lumen, et glória Dómini super te orta//*est.///Quodnam illud lumen? Nempe//*quod illúminat omnem hóminem veniéntem in//*mundum//. Lumen, inquam, sempitérnum, lumen sine témpore et in témpore//exhíbitum, lumen carne manifestátum et natúra occúltum, lumen quod//circumfúlsit pastóres, et Magis dux viæ fuit. Lumen quod erat in mundo a//princípio, per quod factus est mundus, nec mundus ipsum cognóvit. Lumen quod//venit in própria, et sui illud non recepérunt.///*Glória Dómini//, quænam illa? Utique crux, in qua Christus glorificátus est://ille, inquam, patérnæ glóriæ splendor, quemádmodum ipse, cum pássio//imminéret, dixit://*Nunc glorificátus est Fílius hóminis, et Deus glorificátus est in//*eo, et contínuo glorificábit eum//. Glóriam hoc loco appéllans suam ipsíus in cruce//exaltatiónem. Crux enim Christi glória est, eiúsque útique exaltátio. Quippe ait://*Ego cum exaltátus fúero, omnes traham ad meípsum.
RESPONSORIUM
(Ps 117 (118), 26 a. 27 a. 23)
℟.//Benedíctus, qui venit in nómine Dómini;
*//Deus Dóminus, et illúxit nobis.
℣.//A Dómino factum est istud, et est mirábile in óculis nostris.
*//Deus//Dóminus, et illúxit nobis.
Oratio
Da nobis, quǽsumus, Dómine Deus noster, in tua semper devotióne gaudére,//quia perpétua est et plena felícitas, si bonórum ómnium iúgiter serviámus//auctóri. Per Dóminum.
FERIA IV HEBDOMADÆ XXXIII
Ad Officium lectionis
LECTIO PRIOR
De libro Zacharíæ prophétæ
10, 3 — 11, 3
Liberatio et reditus Israel
Hæc dicit Dóminus:///[10,3]//«Super pastóres irátus est furor meus, et super hircos visitábo: certe vísitat//Dóminus exercítuum gregem suum, domum Iudæ, et fáciet eos quasi equum//glóriæ suæ in bello.//[4]//Ex ipso ángulus, ex ipso paxíllus, ex ipso arcus prœlii, ex//ipso egrediétur omnis exáctor simul.//[5]//Et erunt quasi fortes conculcántes lutum//viárum in prœlio et bellábunt, quia Dóminus cum eis; et confundéntur ascensóres//equórum.//[6]//Et confortábo domum Iudæ et domum Ioseph salvábo et redúcam eos,//quia miserébor eórum; et erunt, sicut non proiecíssem eos: ego enim Dóminus//Deus eórum et exáudiam eos.//[7]//Et erunt quasi fortes Ephraim, et lætábitur cor//eórum quasi a vino, et fílii eórum vidébunt et lætabúntur, et exsultábit cor eórum//in Dómino.///[8]//Sibilábo eis et congregábo illos, quia redémi eos, et multi erunt, sicut multi//ante fúerant.//[9]//Et seminábo eos in pópulis, et de longe recordabúntur mei; et alent//fílios suos et reverténtur.//[10]//Et redúcam eos de terra Ægýpti et de Assýria//congregábo eos et ad terram Gálaad et Líbani addúcam eos, et non inveniétur eis//locus.//[11]//Et transíbunt per mare angústiæ, et percútiet in mari fluctus, et//exsiccabúntur ómnia profúnda flúminis; et humiliábitur supérbia Assýriæ et//sceptrum Ægýpti recédet.//[12]//Confortábo eos in Dómino, et in nómine eius//ambulábunt», dicit Dóminus.//[11,1]//Aperi, Líbane, portas tuas, et cómedat ignis//cedros tuas.//[2]//Ulula, ábies, quia cécidit cedrus, quóniam magnífici vastáti sunt;//ululáte, quercus Basan, quóniam córruit saltus impérvius.//[3]//Vox ululátus//pastórum, quia vastáta est magnificéntia eórum; vox rugítus leónum, quóniam//vastáta est supérbia Iordánis.
RESPONSORIUM
(Zac 10, 6 bd. 7 d; Is 28, 5)
℟.//Salvábo et redúcam eos, quia miserébor eórum, ego Dóminus Deus//eórum:
*//Et exsultábit cor eórum in Dómino.
℣.//In die illa erit Dóminus exercítuum coróna glóriæ et sertum maiestátis//resíduo pópuli sui.
*//Et exsultábit cor eórum in Dómino.
LECTIO ALTERA
Ex Sermónibus sancti Augustíni epíscopi
(Sermo 21, 1-4: CCL 41, 276-278)
Exsultabit cor iusti in Domino
*Iucundábitur iustus in Dómino et sperábit in eo, et gloriabúntur omnes recti//*corde//. Hoc certe voce et corde cantávimus. Hæc verba Deo dixit et consciéntia et//lingua christiána://*Iucundábitur iustus//, non in sǽculo, sed//*in Dómino//.//*Lux orta//*est iusto//, dicit álibi,//*et rectis corde iucúnditas//. Quǽreres unde iucúnditas. Hic//audis://*Iucundábitur iustus in Dómino//. Et álibi://*Delectáre in Dómino et dabit tibi//*petitiónes cordis tui.///Quid nobis indícitur? Quid donátur? Quid iubétur? Quid datur? Ut//iucundémur in Dómino. Quis iucundábitur in ea re quam non videt? An forte//vidémus Dóminum? Hoc in promissióne detinémus. Nunc autem//*per fidem//*ambulámus, quámdiu sumus in córpore, peregrinámur a Dómino//. Per fidem, non//per spéciem. Quando per spéciem? Quando implébitur quod idem Ioánnes dicit://*Dilectíssimi, fílii Dei sumus; et nondum appáruit quod érimus. Scimus quia, cum//*apparúerit, símiles ei érimus, quóniam eum vidébimus sícuti est.///Tunc ergo magna et perfécta iucúnditas, tunc plenum gáudium, ubi non iam//spes lactat, sed res nutrit. Tamen étiam nunc, ante quam res ipsa véniat nobis,//ante quam nos ad rem ipsam veniámus, iucundémur in Dómino. Neque enim//parvam iucunditátem habet spes, cuius póstea erit res.///Modo ergo in spe amámus. Ideo//*iucundátur//, inquit,//*iustus in Dómino//. Et//contínuo, quia nondum videt,//*et sperábit in eo.///Habémus tamen primítias spíritus et aliúnde fortásse, et quem dilígimus//propinquámus et quod ávide manducatúri et bibitúri sumus, nunc etsi tenúiter//prælámbimus atque gustámus.///Unde autem iucundámur in Dómino, si a nobis longe est Dóminus? Et non sit//longe! Ut longe sit tu facis. Ama et propinquábit; ama et habitábit.//*Dóminus in//*próximo est, nihil sollíciti fuéritis//. Vis vidére quam si amáveris tecum sit?//*Deus//*cáritas est.///Dictúrus es mihi: «Putas, quid est cáritas?». Cáritas est qua dilígimus. Quid//dilígimus? Ineffábile bonum, bonum benéficum, bonum bonórum ómnium//creatórem. Ipse te deléctet, a quo habes quicquid te deléctat. Non peccátum dico,//nam peccátum solum ab illo non habes. Excépto peccáto, ab illo habes quicquid//áliud habes.
RESPONSORIUM

℟.//Antequam vídeas quod vidére non potes, crede quid nondum vides.
*//Ambula per fidem, ut pervénias ad spéciem.
℣.//Spécies non beatificábit in pátria, quem fides non consolátur in via.
*//Ambula per fidem, ut pervénias ad spéciem.
Oratio
Da nobis, quǽsumus, Dómine Deus noster, in tua semper devotióne gaudére,//quia perpétua est et plena felícitas, si bonórum ómnium iúgiter serviámus//auctóri. Per Dóminum.
FERIA V HEBDOMADÆ XXXIII
Ad Officium lectionis
LECTIO PRIOR
De libro Zacharíæ prophétæ
11, 4 — 12, 8
Parabola de pastoribus
[11,4]//Hæc dicit Dóminus Deus meus: «Pasce pécora occisiónis.//[5]//Quæ, qui//emunt, occídunt et non dolent; et, qui vendunt ea, dicunt: “Benedíctus Dóminus,//dives factus sum”. Et pastóres eórum non miseréntur eórum.///[6]//Et ego non miserébor ultra super habitántes terram, dicit Dóminus; ecce ego//tradam hómines, unumquémque in manu próximi sui et in manu regis sui; et//concídent terram et non éruam de manu eórum».///[7]//Et ego pavi pecus occisiónis pro mercatóribus gregis. Et assúmpsi mihi duas//virgas: unam vocávi Grátiam et álteram vocávi Funículum; et pavi gregem.//[8]//Et//succídi tres pastóres in mense uno, et tǽduit eórum ánimam meam; síquidem et//ánimam eórum tǽduit mei.//[9]//Et dixi: «Non pascam vos; quæ moritúra est,//moriátur, et quæ succidénda est, succidátur, et réliquæ dévorent unaquǽque//carnem próximæ suæ».//[10]//Et tuli virgam meam, quæ vocabátur Grátia, et abscídi//eam, ut írritum fácerem fœdus meum, quod percússi cum ómnibus pópulis.//[11]//Et//írritum factum est in die illa; et cognovérunt mercatóres gregis, qui observábant//me, quia verbum Dómini est.//[12]//Et dixi ad eos: «Si bonum est in óculis vestris,//afférte mercédem meam et, si non, quiéscite». Et appendérunt mercédem meam//trigínta siclos argénteos.//[13]//Et dixit Dóminus ad me: «Próice illud in thesáurum,//decórum prétium, quo appretiátus sum ab eis». Et tuli trigínta siclos argénteos et//proiéci illos in domum Dómini in thesáurum.//[14]//Et præcídi virgam meam//secúndam, quæ appellabátur Funículus, ut dissólverem germanitátem inter//Iudam et Israel.//[15]//Et dixit Dóminus ad me: «Adhuc sume tibi vasa pastóris stulti;//[16]//quia ecce ego suscitábo pastórem in terra,//qui peritúram ovem non visitábit,//dispérsam non quæret//et contrítam non sanábit//et stantem non sustinébit//et carnes pínguium cómedet//et úngulas eárum confrínget.//[17]//Væ stulto meo pastóri//derelinquénti gregem!//Gládius super bráchium eius//et super óculum dextrum eius;//bráchium eius ariditáte siccétur,//et óculus dexter eius tenebréscens obscurétur».///[12,1]//Verbum Dómini super Israel et super Iudam. Oráculum Dómini, qui//exténdit cælum et fundat terram et fingit spíritum hóminis in eo://[2]//«Ecce ego//pono Ierúsalem páteram crápulæ ómnibus pópulis in circúitu. Hoc erit in//obsidióne contra Ierúsalem.//[3]//Et erit: in die illa ponam Ierúsalem lápidem//portándum cunctis pópulis; omnes portántes eam concisióne lacerabúntur, et//colligéntur advérsus eam omnes gentes terræ.//[4]//In die illa, dicit Dóminus,//percútiam omnem equum in stupórem et ascensórem eius in améntiam; et super//domum Iudæ apériam óculos meos et omnem equum populórum percútiam//cæcitáte.//[5]//Et dicent duces Iudæ in corde suo: “Robur habitántium Ierúsalem est//in Dómino exercítuum, Deo eórum”.//[6]//In die illa ponam duces Iudæ sicut ollam//ignis super ligna et sicut facem ignis super fenum; et devorábunt ad déxteram et//ad sinístram omnes pópulos in circúitu, et habitábitur Ierúsalem rursus in loco//suo.//[7]//Et salvábit Dóminus prius tabernácula Iudæ, ut non elevétur glória domus//David et glória habitántium Ierúsalem contra Iudam.//[8]//In die illa próteget//Dóminus habitatóres Ierúsalem; et erit, qui offénderit ex eis in die illa quasi//David, et domus David quasi Deus, sicut ángelus Dómini in conspéctu eórum».
RESPONSORIUM
(Zac 11, 12 b. 13 b; Mt 26, 15)
℟.//Appendérunt mercédem meam trigínta siclos argénteos,
*//Decórum//prétium quo appretiátus sum ab eis.
℣.//Ait Iudas: Quid vultis mihi dare et ego vobis eum tradam? At illi//constituérunt ei trigínta argénteos.
*//Decórum prétium quo appretiátus sum ab//eis.
LECTIO ALTERA
Ex Commentário sancti Gregórii Nysséni epíscopi in Cánticum canticórum
(Cap. 2: PG 44, 802)
Oratio ad bonum pastorem
Ubi pascis, o pastor bone, qui super úmeros tollis totum gregem? (una enim//est ovis univérsa humána natúra, quam suscepísti super úmeros). Osténde mihi//locum quiétis, educ me ad herbam bonam ad nutriéndum, voca me ex nómine, ut//ego qui sum ovis, áudiam tuam vocem; et propter tuam vocem da mihi vitam//ætérnam://*Renúntia mihi, quem díligit ánima mea.///Ita enim te nómino, quóniam nomen tuum súperat omne nomen omnémque//intellegéntiam, nec univérsa natúra párticeps ratiónis id effári potest aut//comprehéndere. Nomen ergo tuum, quo tua cognóscitur bónitas, est meæ ánimæ//erga te benevoléntia. Quómodo enim te non díligam, qui me sic dilexísti, etiámsi//ádeo nigra essem, ut ánimam tuam posúeris pro óvibus quas tu pascis? Non//potest cogitári hac maior diléctio, quam tua ánima meam permutáre salútem.///Doce me ígitur, inquit,//*ubi pascas//, ut salutári invénta pastióne cælésti//ímplear nutriménto, quod qui non cómedit, non potest íngredi in vitam ætérnam;//et accúrrens ad fontem, divínum potum háuriam, quem tu tamquam ex fonte//præbes sitiéntibus, aquam profúndens ex tuo látere, ferro hac vena apérta, quam//qui gustáverit, fit//*fons aquæ saliéntis ad vitam ætérnam.///Si enim in his me pascas, me omníno fácies cubáre//*in merídie//, quando in//pace simul dórmiens requiéscam in luce quæ caret umbra; síquidem merídies//umbra caret, sole lucénte super vérticem, in qua tu cubáre facis eos quos tu//pavísti, quando tu púeros tuos excípies tecum in cubíle. Nemo autem hac//meridiána réquie dignus censétur, qui non fúerit fílius lucis et fílius diéi. Qui//autem se ex æquo separávit a vespertínis et matutínis ténebris, hoc est, ubi//íncipit malum et in quod désinit, is in merídie, ut in eo cubet, collocátur a sole//iustítiæ.///Signífica ergo mihi, inquit, quómodo opórteat cubáre et páscere et quænam//sit via quiétis meridiánæ; ne forte a manus tuæ deductióne delápsa veritátis//ignorántia, simul cóngreger cum grégibus aliénis a tuis óvibus.///Hæc dixit, de pulchritúdine quæ ei áccidit divínitus sollícita, et volens//intellégere quo pacto et in perpétuum máneat prospéritas.
RESPONSORIUM
(Ps 26 (27), 13 a. 4 a; Phil 1, 21)
℟.//Credo vidére bona Dómini in terra vivéntium.
*//Unum pétii a Dómino,//hoc requíram: ut inhábitem in domo Dómini ómnibus diébus vitæ meæ.
℣.//Mihi vívere Christus est et mori lucrum.
*//Unum pétii a Dómino, hoc//requíram: ut inhábitem in domo Dómini ómnibus diébus vitæ meæ.
Oratio
Da nobis, quǽsumus, Dómine Deus noster, in tua semper devotióne gaudére,//quia perpétua est et plena felícitas, si bonórum ómnium iúgiter serviámus//auctóri. Per Dóminum.
FERIA VI HEBDOMADÆ XXXIII
Ad Officium lectionis
LECTIO PRIOR
De libro Zacharíæ prophétæ
12, 9-12 a; 13, 1-9
Salus in Ierusalem
Hæc dicit Dóminus://[12,9]//«In die illa quæram contérere omnes gentes, quæ//véniunt contra Ierúsalem,//[10]//et effúndam super domum David et super habitatóres//Ierúsalem spíritum grátiæ et precum; et aspícient ad me. Quem confixérunt,//plangent quasi planctu super unigénitum et dolébunt super eum, ut doléri solet//super primogénitum.//[11]//In die illa magnus erit planctus in Ierúsalem sicut planctus//Adadrémmon in campo Magéddo;//[12]//et planget terra, síngulæ famíliæ seórsum.///[13,1]//In die illa erit fons patens dómui David et habitántibus Ierúsalem pro//peccátis et immundítia.//[2]//Et erit in die illa, dicit Dóminus exercítuum, dispérdam//nómina idolórum de terra, et non memorabúntur ultra; et pseudoprophétas et//spíritum immúndum áuferam de terra.//[3]//Et erit: cum prophetáverit quíspiam ultra,//dicent ei pater eius et mater eius, qui genuérunt eum: “Non vives, quia//mendácium locútus es in nómine Dómini”; et confígent eum pater eius et mater//eius, qui genuérunt eum, cum prophetáverit.//[4]//Et erit: in die illa confundéntur//prophétæ, unusquísque ex visióne sua, cum prophetáverit; nec operiéntur pállio//sáccino, ut mentiántur,//[5]//sed dicet: “Non sum prophéta; homo óperans terram ego//sum, quóniam terra est posséssio mea ab adulescéntia mea”.//[6]//Et dicétur ei: “Quid//sunt plagæ istæ in médio mánuum tuárum?”. Et dicet: “His plagátus sum in//domo eórum, qui diligébant me”.//[7]//Frámea, suscitáre super pastórem meum//et super virum cohæréntem mihi,//dicit Dóminus exercítuum.//Pércute pastórem, et dispergéntur oves,//et convértam manum meam contra párvulos.//[8]//Et erit in omni terra,//dicit Dóminus://partes duæ in ea dispergéntur et defícient,//et tértia pars relinquétur in ea;//[9]//et ducam tértiam partem per ignem//et purgábo eos, sicut purgátur argéntum,//et probábo eos, sicut probátur aurum://ipse vocábit nomen meum,//et ego exáudiam eum.//Dicam: Pópulus meus est ille;//et ipse dicet: “Dóminus est Deus meus”».
RESPONSORIUM
(Mt 26, 31; Zac 13, 7)
℟.//Omnes vos scándalum patiémini in me in ista nocte; scriptum est enim:
*//Percútiam pastórem, et dispergéntur oves gregis.
℣.//Frámea, suscitáre super pastórem meum et super virum cohæréntem mihi,//dicit Dóminus.
*//Percútiam pastórem, et dispergéntur oves gregis.
LECTIO ALTERA
Ex Tractátu sancti Ioánnis Eudes presbýteri De regno Iesu
(Pars 3, 4: Opera omnia 1, 310-312)
Mysterium Christi in nobis et in Ecclesia
Prósequi debémus et adimplére in nobis status et mystéria Christi eúmque//sæpe deprecári ut illa in nobis et in univérsa Ecclésia sua consúmmet atque//adímpleat.///Mystéria enim Iesu nondum sunt pénitus perfécta et impléta. Huiúsmodi//quidem in ipsa Iesu persóna sunt, non tamen in nobis, qui ipsíus membra sumus,//neque in Ecclésia, quod mýsticum est corpus eius. Namque Dei Fílius in ánimo//habet et communicáre et exténdere quodámmodo ac continuáre mystéria sua in//nobis atque in univérsa Ecclésia sua, tum grátiis quas nobis impertíre státuit, tum//efféctibus quos vult in nobis per hæc mystéria operári. Hac ratióne vult in nobis//illa adimplére.///Proptérea beátus Paulus ait Christum consummári in Ecclésia sua omnésque//nos ad eius ædificatiónem conférre et//*ad ætátem plenitúdinis eius//, ad ætátem//vidélicet mýsticam quam ipse in mýstico córpore suo habet, quæque nónnisi in//die iudícii plenitúdinem consequétur. Alibi autem idem Apóstolus dicit se//*adimplére ea quæ desunt passiónum Christi in carne sua//.///Hoc modo Fílius Dei suos omnes status ac mystéria in nobis consummáre et//adimplére constítuit. Mystérium vult in nobis perfícere suæ incarnatiónis,//nativitátis, umbrátilis vitæ, cum format se in nobis nostrísque renáscitur in//ánimis per sancta baptísmi divinǽque eucharístiæ sacraménta, atque éfficit ut//spiritálem nos et interiórem vitam agámus quæ sit//*abscóndita cum ipso in Deo.///Passiónis autem, mortis, resurrectiónis suæ mystérium in nobis inténdit//perfícere, quia facit ut cum ipso et in ipso patiámur, moriámur, resurgámus. In//nobis postrémo vult gloriósæ immortalísque vitæ statum adimplére, quando//effíciet ut cum ipso et in ipso gloriósam perpetuámque vitam agámus in cælis.//Céteros ita status suos, cétera mystéria vult in nobis atque in Ecclésia sua//consummáre et implére, éadem volens et nobíscum communicáre ac participáre,//et in nobis prósequi atque propagáre.///Ita Christi mystéria compléta non erunt usque ad illíus finem témporis, quod//ipse ad suórum mysteriórum in nobis et in Ecclésia expletiónem dispósuit, usque//vidélicet ad finem mundi.
RESPONSORIUM
(Col 1, 24. 29)
℟.//Gáudeo in passiónibus
*//Et adímpleo ea quæ desunt passiónum Christi, in//carne mea pro córpore eius, quod est ecclésia.
℣.//Labóro certándo secúndum operatiónem Christi, quæ operátur in me in//virtúte.
*//Et adímpleo ea quæ desunt passiónum Christi, in carne mea pro//córpore eius, quod est ecclésia.
Oratio
Da nobis, quǽsumus, Dómine Deus noster, in tua semper devotióne gaudére,//quia perpétua est et plena felícitas, si bonórum ómnium iúgiter serviámus//auctóri. Per Dóminum.
SABBATO HEBDOMADÆ XXXIII
Ad Officium lectionis
LECTIO PRIOR
De libro Zacharíæ prophétæ
14, 1-21
Tribulationes et gloria Ierusalem in tempore novissimo
Hæc dicit Dóminus://[1]//«Ecce venit dies Dómino, et dividéntur spólia tua in//médio tui,//[2]//et congregábo omnes gentes ad Ierúsalem in prœlium, et capiétur//cívitas, et vastabúntur domus, et mulíeres violabúntur; et egrediétur média pars//civitátis in captivitátem, et réliquum pópuli non auferétur ex urbe.//[3]//Et egrediétur//Dóminus et prœliábitur contra gentes illas, sicut prœliátus est in die certáminis.//[4]//Et stabunt pedes eius in die illa super montem Olivárum, qui est contra//Ierúsalem ad oriéntem; et scindétur mons Olivárum ex média parte sui ad//oriéntem et ad occidéntem, prærúpto grandi valde, et separábitur médium montis//ad aquilónem et médium eius ad merídiem.//[5]//Et fugiétis ad vallem móntium//eórum, quóniam vallis móntium pertínget usque ad Iasol; et fugiétis, sicut//fugístis a fácie terræmótus in diébus Ozíæ regis Iudæ, et véniet Dóminus Deus//meus, omnésque sancti cum eo.///[6]//Erit: in die illa non erit lux, sed frigus et gelu;//[7]//et erit dies una, quæ nota est//Dómino, non dies neque nox; et in témpore vésperi erit lux.//[8]//Et erit: in die illa//exíbunt aquæ vivæ de Ierúsalem, médium eárum ad mare orientále, et médium//eárum ad mare occidentále: in æstáte et in híeme erunt.//[9]//Et erit Dóminus rex//super omnem terram: in die illa erit Dóminus unus, et erit nomen eius unum.//[10]//Et//revertétur omnis terra in desértum, a Gaba usque ad Remmon ad austrum//Ierúsalem, quæ exaltábitur et habitábitur in loco suo, a porta Béniamin usque ad//locum portæ Prióris, et usque ad portam Angulórum, et a turre Hanáneel usque//ad Torculária regis.//[11]//Et habitábunt in ea, et anáthema non erit ámplius; sed//habitábitur Ierúsalem secúra.///[12]//Et hæc erit plaga, qua percútiet Dóminus omnes gentes, quæ pugnavérunt//advérsus Ierúsalem: tabéscet caro uniuscuiúsque stantis super pedes suos, et//óculi eius contabéscent in foramínibus suis, et lingua eius contabéscet in ore suo.//[13]//In die illa erit tumúltus Dómini magnus in eis, et apprehéndet vir manum//próximi sui, et elevábitur manus eius super manum próximi sui.//[14]//Sed et Iudas//pugnábit in Ierúsalem, et congregabúntur divítiæ ómnium géntium in circúitu,//aurum et argéntum et vestes multæ nimis.//[15]//Et sic erit ruína equi, muli, caméli et//ásini et ómnium iumentórum, quæ fúerint in castris illis, sicut ruína hæc.///[16]//Et omnes, qui réliqui fúerint de univérsis géntibus, quæ venérunt contra//Ierúsalem, ascéndent ab anno in annum, ut adórent Regem, Dóminum//exercítuum, et célebrent festivitátem Tabernaculórum.//[17]//Et erit: qui non//ascénderit de famíliis terræ ad Ierúsalem, ut adóret Regem, Dóminum//exercítuum, non erit super eos imber.//[18]//Quod et si família Ægýpti non ascénderit//et non vénerit, super eos erit plaga, qua pércutit Dóminus gentes, quæ non//ascénderint ad celebrándam festivitátem Tabernaculórum.//[19]//Hæc erit pœna//Ægýpti, et hæc pœna ómnium géntium, quæ non ascénderint ad celebrándam//festivitátem Tabernaculórum.//[20]//In die illa erit super tintinnábula equórum://“Sanctum Dómino”; et erunt lebétes in domo Dómini quasi phíalæ coram altári.//[21]//Et erit omnis lebes in Ierúsalem et in Iuda sanctificátus Dómino exercítuum; et//vénient omnes immolántes et sument ex eis et coquent in eis, et non erit//mercátor ultra in domo Dómini exercítuum in die illo».
RESPONSORIUM
(Zac 14, 8 a; 13, 1; Io 19, 34)
℟.//In die illa exíbunt aquæ vivæ de Ierúsalem et erit fons patens dómui//David
*//Pro peccátis et immundítia.
℣.//Unus mílitum láncea latus Iesu apéruit, et contínuo exívit sanguis et//aqua.
*//Pro peccátis et immundítia.
LECTIO ALTERA
Ex Collatiónibus sancti Thomæ de Aquíno presbýteri
(Coll. super//*Credo in Deum//: Opuscula theologica 2, Taurini 1954, pp. 216-217)
Satiabor cum apparuerit gloria tua
Conveniénter in fine ómnium desideriórum nostrórum, scílicet in vita ætérna,//finis datur credéndis in Sýmbolo, cum dícitur: «Vitam ætérnam. Amen».///In vita ætérna primum est quod homo coniúngitur Deo. Nam ipse Deus est//prǽmium et finis ómnium labórum nostrórum://*Ego protéctor tuus sum, et merces//*tua magna nimis//. Consístit autem hæc coniúnctio in perfécta visióne://*Vidémus//*nunc per spéculum in ænígmate; tunc autem fácie ad fáciem//.///Item consístit in summa laude, ut dicit Prophéta://*Gáudium et lætítia//*inveniétur in ea, gratiárum áctio et vox laudis.///Item in perfécta satietáte desidérii, nam ibi habébit quílibet beátus ultra//desideráta et speráta. Cuius rátio est, quia nullus potest in vita ista implére//desidérium suum, nec umquam áliquod creátum sátiat desidérium hóminis: Deus//enim solus sátiat, et in infinítum excédit; et inde est quod non quiéscit nisi in//Deo, sicut Augustínus dicit://*Fecísti nos, Dómine, ad te, et inquiétum est cor//*nostrum donec requiéscat in te//.///Et quia sancti in pátria perfécte habébunt Deum, maniféstum est quod//satiábitur desidérium eórum, et adhuc glória excédet. Et ídeo dicit Dóminus://*Intra in gáudium Dómini tui//. Augustínus vero dicit://*Totum gáudium non intrábit//*in gaudéntes, sed toti gaudéntes intrábunt in gáudium. Satiábor cum apparúerit//*glória tua//; et íterum://*Qui replet in bonis desidérium tuum.///Quidquid enim delectábile est, totum est ibi superabundánter. Si enim//appetúntur delectatiónes, ibi erit summa et perfectíssima delectátio, quia de//summo bono, scílicet Deo://*Delectatiónes in déxtera tua usque in finem//.///Item consístit in ómnium beatórum iucúnda societáte, quæ socíetas erit//máxime delectábilis, quia quílibet habébit ómnia bona cum ómnibus beátis. Nam//quílibet díliget álium sicut seípsum, et ídeo gaudébit de bono alteríus sicut de//suo. Quo fit ut tantum augeátur lætítia et gáudium uníus, quantum est gáudium//ómnium.
RESPONSORIUM
(Ps 16 (17), 15; 1 Cor 13, 12 b)
℟.//Ego in iustítia vidébo fáciem tuam, Dómine;
*//Satiábor, cum evigilávero,//conspéctu tuo.
℣.//Nunc cognósco ex parte; tunc autem cognóscam, sicut et cógnitus sum
*//Satiábor, cum evigilávero, conspéctu tuo.
Oratio
Da nobis, quǽsumus, Dómine Deus noster, in tua semper devotióne gaudére,//quia perpétua est et plena felícitas, si bonórum ómnium iúgiter serviámus//auctóri. Per Dóminum.
DOMINI NOSTRI IESU CHRISTI
UNIVERSORUM REGIS
Ad Officium lectionis
LECTIO PRIOR
De libro Apocalýpsis beáti Ioánnis apóstoli
1, 4-6. 10. 12-18; 2, 26. 28; 3, 5 b.//12. 20-21
Visio Filii hominis in sua maiestate
[1,4]//Grátia vobis et pax ab eo, qui est et qui erat et qui ventúrus est, et a septem//spirítibus, qui in conspéctu throni eius sunt,//[5]//et ab Iesu Christo, qui est testis//fidélis, primogénitus mortuórum et princeps regum terræ.///Ei, qui díligit nos et solvit nos a peccátis nostris in sánguine suo//[6]//et fecit nos//regnum, sacerdótes Deo et Patri suo, ipsi glória et impérium in sǽcula//sæculórum. Amen.///[10]//Fui in spíritu in domínica die et audívi post me vocem magnam tamquam//tubæ.///[12]//Et convérsus sum, ut vidérem vocem, quæ loquebátur mecum; et convérsus//vidi septem candelábra áurea//[13]//et in médio candelabrórum//*quasi Fílium hóminis,//*vestítum podére//et//*præcínctum//ad mamíllas zonam//*áuream//;//[14]//*caput//autem//*eius//et//*capílli erant cándidi tamquam lana//alba,//*tamquam nix, et óculi eius velut//flamma//*igni//s,//[15]//*et pedes eius símiles orichálco//sicut in camíno ardénti,//*et vox//*illíus tamquam vox aquárum multárum//,//[16]//et habébat in déxtera manu sua stellas//septem, et de ore eius gládius anceps acútus exíbat, et fácies eius sicut sol lucet//in virtúte sua.///[17]//Et cum vidíssem eum, cécidi ad pedes eius tamquam mórtuus; et pósuit//déxteram suam super me dicens: «Noli timére! Ego sum primus et novíssimus,//[18]//et vivens et fui mórtuus et ecce sum vivens in sǽcula sæculórum et hábeo//claves mortis et inférni.///[2,26]//Et, qui vícerit et qui custodíerit usque in finem ópera mea,//*dabo illi//potestátem super//*gentes//,//[28]//sicut et ego accépi a Patre meo, et dabo illi stellam matutínam.///[3,5b]////Et non delébo nomen eius de libro vitæ et confitébor nomen eius coram//Patre meo et coram ángelis eius.///[12]//Qui vícerit, fáciam illum colúmnam in templo Dei mei, et foras non//egrediétur ámplius, et scribam super eum nomen Dei mei et nomen civitátis Dei//mei, novæ Ierúsalem, quæ descéndit de cælo a Deo meo, et nomen meum//novum.///[20]//Ecce sto ad óstium et pulso. Si quis audíerit vocem meam et aperúerit//iánuam, introíbo ad illum et cenábo cum illo, et ipse mecum.//[21]//Qui vícerit, dabo//ei sedére mecum in throno meo, sicut et ego vici et sedi cum Patre meo in throno//eius».
RESPONSORIUM
(Mc 13, 26-27; Ps 97 (98), 9 b)
℟.//Vidébunt Fílium hóminis veniéntem in núbibus cum virtúte multa et//glória; et tunc mittet ángelos suos,
*//Et congregábit eléctos suos a quáttuor//ventis, a summo terræ usque ad summum cæli.
℣.//Iudicábit orbem terrárum in iustítia et pópulos in æquitáte.
*//Et//congregábit eléctos suos a quáttuor ventis, a summo terræ usque ad summum//cæli.
LECTIO ALTERA
Ex Libéllo Orígenis presbýteri De oratióne
(Cap. 25: PG 11, 495-499)
Adveniat regnum tuum
*Si regnum Dei//, iuxta verbum Dómini et Servatóris nostri,//*cum observatióne//*non venit, neque dicent: Ecce hic aut ecce illic; sed regnum Dei intra//nos//*est,//*nam prope est verbum valde in ore//nostro et//*in corde//nostro: procul dúbio is qui//regnum Dei adveníre precátur, de eo quod in se habet regno Dei recte orat, ut//oriátur et fructus ferat et perficiátur. Nam in quólibet sanctórum Deus regnat et//quílibet sanctus spiritálibus obséquitur légibus Dei, qui in ipso hábitat ut in recte//administráta civitáte. Præsens ei Pater adest et conrégnat Patri Christus in illa//ánima perfécta iuxta illud://*Ad eum veniémus et mansiónem apud eum faciémus.///Tunc ergo id quod in nobis est regnum Dei perpétuo procedéntibus nobis ad//summum pervéniet, cum illud implétum fúerit quod Apóstolus ait, Christum//subiéctis sibi ómnibus inimícis traditúrum//*regnum Deo et Patri, ut sit Deus//*ómnia in ómnibus//. Propter hoc indesinénter orántes ea ánimi affectióne, quæ//Verbo divína fiat, dicámus Patri nostro, qui in cælis est://*Sanctificétur nomen//*tuum, advéniat regnum tuum.///Id quoque de regno Dei percipiéndum est: sicut non est//*participátio iustítiæ//*cum iniquitáte//, neque//*socíetas lucis ad ténebras//, neque//*convéntio Christi ad//*Bélial//: sic regnum Dei cum regno peccáti stare non posse.///Ergo si Deum in nobis regnáre vólumus, nullo modo//*regnet peccátum in//*nostro mortáli córpore//, sed mortificémus//*membra//nostra,//*quæ sunt super terram//et fructificémus Spíritu; ut in nobis, quasi in spiritáli paradíso, Deus obámbulet//regnétque solus in nobis cum Christo suo, qui sédeat in nobis a dextris virtútis//illíus spiritális, quam optámus accípere: sedeátque donec inimíci eius omnes, qui//in nobis sunt, fiant//*scabéllum pedum//eius et evacuétur in nobis omnis principátus//et potéstas et virtus.///Possunt enim hæc in unoquóque nostrum fíeri et//*novíssima inimíca//déstrui//*mors//; ut et in nobis Christus dicat://*Ubi est, mors, stímulus tuus? Ubi est, inférne,//*victória tua?//Iam nunc ígitur//*corruptíbile//nostrum induátur sanctitátem et//*incorruptiónem//;//*et mortále//, evacuáta morte, patérnam induátur//*immortalitátem//,//ut in nobis, regnánte Deo, in regeneratiónis iam resurrectionísque bonis//versémur.
RESPONSORIUM
(Ap 11, 15 b; Ps 21 (22), 28 b-29 a)
℟.//Factum est regnum huius mundi Dómini nostri et Christi eius;
*//Et//regnábit in sǽcula sæculórum.
℣.//Adorábunt in conspéctu eius univérsæ famíliæ géntium, quóniam Dómini//est regnum.
*//Et regnábit in sǽcula sæculórum.
Oratio
Omnípotens sempitérne Deus, qui in dilécto Fílio tuo, universórum rege,//ómnia instauráre voluísti, concéde propítius, ut tota creatúra, a servitúte liberáta,//tuæ maiestáti desérviat ac te sine fine colláudet. Per Dóminum.
FERIA II HEBDOMADÆ XXXIV
Ad Officium lectionis
LECTIO PRIOR
Incipit Epístola secúnda beáti Petri apóstoli
1, 1-11
Hortatio de via salutis
[1]//Simon Petrus servus et apóstolus Iesu Christi his, qui coæquálem nobis//sortíti sunt fidem in iustítia Dei nostri et salvatóris Iesu Christi://[2]//grátia vobis et//pax multiplicétur in cognitióne Dei et Iesu Dómini nostri.///[3]//Quómodo ómnia nobis divínæ virtútis suæ ad vitam et pietátem donátæ per//cognitiónem eius, qui vocávit nos própria glória et virtúte,//[4]//per quæ pretiósa et//máxima nobis promíssa donáta sunt, ut per hæc efficiámini divínæ consórtes//natúræ, fugiéntes eam, quæ in mundo est in concupiscéntia, corruptiónem;//[5]//et//propter hoc ipsum curam omnem subinferéntes ministráte in fide vestra virtútem,//in virtúte autem sciéntiam,//[6]//in sciéntia autem continéntiam, in continéntia autem//patiéntiam, in patiéntia autem pietátem,//[7]//in pietáte autem amórem fraternitátis, in//amóre autem fraternitátis caritátem.//[8]//Hæc enim vobis, cum adsint et abúndent,//non vácuos nec sine fructu vos constítuunt in Dómini nostri Iesu Christi//cognitiónem;//[9]//cui enim non præsto sunt hæc, cæcus est et nihil procul cernens,//obliviónem accípiens purgatiónis véterum suórum delictórum.//[10]//Quaprópter,//fratres, magis satágite, ut firmam vestram vocatiónem et electiónem faciátis.//Hæc enim faciéntes non offendétis aliquándo;//[11]//sic enim abundánter//ministrábitur vobis intróitus in ætérnum regnum Dómini nostri et salvatóris Iesu//Christi.
RESPONSORIUM
(Cf. 2 Petr 1, 3 b. 4; Gal 3, 27)
℟.//Vocávit vos Dóminus própria glória et virtúte, máxima et pretiósa vobis//promíssa donávit,
*//Ut efficiámini divínæ consórtes natúræ.
℣.//Quicúmque in Christo baptizáti estis, Christum induístis.
*//Ut efficiámini//divínæ consórtes natúræ.
LECTIO ALTERA
Ex Sermónibus sancti Leónis Magni papæ
(Serm. 92, 1. 2. 3: PL 54, 454-455)
Quale cuiusque opus, talis est quæstus
Dicit Dóminus: Nisi abundáverit iustítia vestra plus quam scribárum et//pharisæórum, non intrábitis in regnum cælórum. Quómodo vero abundábit//iustítia, nisi superexáltet misericórdia iudícium? Et quid tam æquum quidque//tam dignum est quam ut creatúra ad imáginem et similitúdinem Dei cóndita,//suum imitétur auctórem, qui reparatiónem sanctificationémque credéntium in//peccatórum remissióne constítuit, ut remóta severitáte vindíctæ, omníque//cessánte supplício, reus innocéntiæ redderétur, et finis críminum fíeret orígo//virtútum?///In hoc potest super scribas et pharisǽos christiána abundáre iustítia, non//evacuándo legem, sed intellegéntiam refutándo carnálem. Unde et Dóminus//ieiunándi formam discípulis tradens: Cum ieiunátis, inquit, nolíte fíeri sicut//hypócritæ tristes. Extérminant enim fácies suas, ut appáreant homínibus//ieiunántes. Amen dico vobis, recepérunt mercédem suam. Quam mercédem, nisi//laudis humánæ? propter cuius cupiditátem, iustítiæ spécies plerúmque//præténditur, et ubi nulla est cura consciéntiæ, amátur fálsitas famæ; ut iníquitas,//quæ occultatióne argúitur, mendácii opinióne lætétur.///Diligénti Deum súfficit ei placére quem díligit; quia nulla maior expeténda//est remunerátio, quam ipsa diléctio; sic enim cáritas ex Deo est, ut Deus ipse sit//cáritas. Quo útique pius et castus ánimus ita gaudet impléri, ut nulla re extra//ipsum cúpiat delectári. Veríssimum namque est quod dicit Dóminus: Ubi est//thesáurus tuus, ibi erit et cor tuum. Quis autem est thesáurus hóminis, nisi//quædam frúctuum eius congregátio laborúmque colléctio? Quod enim quis//semináverit, hoc et metet, et quale cuiúsque opus, talis est et quæstus; et ubi//oblectátio fruéndi constitúitur, ibi cura cordis obstríngitur. Sed cum multa sint//génera divitiárum dissimilésque matériæ gaudiórum, thesáurus cuíque est suæ//cupiditátis afféctus, qui si de appetítu est terrenórum, non beátos facit sui//participatióne, sed míseros.///Hi vero qui ea quæ sursum sunt sápiunt, non quæ super terram, nec peritúris//inténti sunt, sed ætérnis, in illo habent incorruptíbiles recónditas facultátes, de//quo dicit Prophéta: Thesáurus et salus nostra advénit, sapiéntia et disciplína et//píetas a Dómino: hi sunt thesáuri iustítiæ, per quos, auxiliánte Dei grátia, étiam//terréna bona in cæléstia transferúntur, dum multi divítiis, aut iuste sibi relíctis aut//áliter acquisítis, ad instruméntum pietátis utúntur. Cumque ad sustentatiónem//páuperum, quæ possunt exuberáre distríbuunt, cóngregant sibi inamissíbiles//facultátes; ut quod abdidérunt eleemósynis, nullis possit subiacére dispéndiis; et//digne ibi hábeant cor, ubi habent thesáurum suum; quia tales divítias suas//beatíssimum est exercére ut crescant, et non timére ne péreant.
RESPONSORIUM
(Gal 6, 9-10 a. 7 b)
℟.//Bonum faciéntes infatigábiles, témpore enim suo metémus, non//deficiéntes.
*//Ergo dum tempus habémus operémur bonum.
℣.//Quæ enim semináverit homo, hæc et metet.
*//Ergo dum tempus habémus//operémur bonum.
Oratio
Excita, quǽsumus, Dómine, tuórum fidélium voluntátes, ut, divíni óperis//fructum propénsius exsequéntes, pietátis tuæ remédia maióra percípiant. Per//Dóminum.
FERIA III HEBDOMADÆ XXXIV
Ad Officium lectionis
LECTIO PRIOR
De Epístola secúnda beáti Petri apóstoli
1, 12-21
Testimonium Apostolorum et prophetarum
Caríssimi://[12]//Incípiam vos semper commonére de his, et quidem sciéntes et//confirmátos in præsénti veritáte.//[13]//Iustum autem árbitror, quámdiu sum in hoc//tabernáculo, suscitáre vos in commonitióne,//[14]//certus quod velox est deposítio//tabernáculi mei, secúndum quod et Dóminus noster Iesus Christus significávit//mihi;//[15]//dabo autem óperam et frequénter habére vos post óbitum meum, ut//horum memóriam faciátis.///[16]//Non enim captiósas fábulas secúti notam fécimus vobis Dómini nostri Iesu//Christi virtútem et advéntum, sed speculatóres facti illíus magnitúdinis.//[17]//Accípiens enim a Deo Patre honórem et glóriam, voce proláta ad eum//huiuscémodi a magnífica glória: «Fílius meus, diléctus meus hic est, in quo ego//mihi complácui»;//[18]//et hanc vocem nos audívimus de cælo prolátam, cum//essémus cum ipso in monte sancto.//[19]//Et habémus firmiórem prophéticum//sermónem, cui bene fácitis attendéntes quasi lucérnæ lucénti in caliginóso loco,//donec dies illucéscat, et lúcifer oriátur in córdibus vestris,//[20]//hoc primum//intellegéntes quod omnis prophetía Scriptúræ própria interpretatióne non fit;//[21]//non enim voluntáte humána proláta est prophetía aliquándo, sed a Spíritu//Sancto ducti locúti sunt a Deo hómines.
RESPONSORIUM
(Io 1, 14; 2 Petr 1, 16 b. 18 b)
℟.//Verbum caro factum est et habitávit in nobis;
*//Vídimus glóriam eius,//glóriam quasi Unigéniti a Patre.
℣.//Speculatóres facti sumus illíus magnitúdinis, cum essémus cum ipso in//monte sancto.
*//Vídimus glóriam eius, glóriam quasi Unigéniti a Patre.
LECTIO ALTERA
Ex Tractátibus sancti Augustíni epíscopi in Ioánnem
(Tract. 35, 8-9: CCL 36, 321-323)
Ad fontem venies, ipsam lucem videbis
Nos ipsi Christiáni, in comparatióne quidem infidélium, lux iam sumus; unde//dicit Apóstolus: Fuístis enim aliquándo ténebræ, nunc autem lux in Dómino;//sicut fílii lucis ambuláte. Et álibi dixit: Nox præcéssit, dies autem//appropinquávit; abiciámus ergo ópera tenebrárum et induámus nos arma lucis;//sicut in die honéste ambulémus.///Tamen quia in comparatióne illíus lucis ad quam ventúri sumus, adhuc non//est étiam dies in quo sumus, audi Petrum apóstolum. Delátam dicit Dómino//Christo vocem de magnífica potestáte; Tu es Fílius meus diléctus, in quo bene//sensi. Hanc vocem, inquit, nos de cælo audívimus delátam, cum essémus cum//illo in monte sancto. Sed quia nos non ibi fúimus et istam vocem de cælo tunc//non audívimus, ait ad nos ipse Petrus: Et habémus certiórem prophéticum//sermónem, cui bene fácitis attendéntes, sicut lucérnæ in obscúro loco, donec dies//lucéscat, et lúcifer oriátur in córdibus vestris.///Quando ergo Dóminus noster Iesus Christus vénerit, et, sicut dicit étiam//apóstolus Paulus, illumináverit occúlta tenebrárum et manifestáverit cogitatiónes//cordis, ut laus sit unicuíque a Deo, tunc præsénte tali die lucérnæ non erunt//necessáriæ: non legétur nobis prophéta, non aperiétur codex Apóstoli, non//requirémus testimónium Ioánnis, non ipso indigébimus Evangélio. Ergo omnes//Scriptúræ tolléntur de médio, quæ nobis in huius sǽculi nocte tamquam lucérnæ//accendebántur, ne in ténebris remanerémus.///Istis ómnibus sublátis, ne quasi nobis lúceant indigéntibus, et ipsis homínibus//Dei, per quos hæc ministráta sunt, nobíscum lumen illud verum clarúmque//vidéntibus, remótis ergo his adiuméntis, quid vidébimus? Unde pascétur mens//nostra? unde obtútus ille lætábitur? unde erit illud gáudium quod nec óculus vidit//nec auris audívit nec in cor hóminis ascéndit? quid vidébimus?///Obsecro vos, amáte mecum, cúrrite credéndo mecum; pátriam supérnam//desiderémus, supérnæ pátriæ suspirémus, peregrínos nos esse hic sentiámus.//Quid tunc vidébimus? Dicat nunc Evangélium: In princípio erat Verbum, et//Verbum erat apud Deum, et Deus erat Verbum. Unde tibi ros inspérsus est, ad//fontem vénies; unde rádius per oblíqua et per anfractuósa tibi ad cor tenebrósum//missus est, nudam ipsam lucem vidébis, cui vidéndæ ferendǽque mundáris.//Dilectíssimi, Ioánnes ipse dicit, fílii Dei sumus, et nondum appáruit quid érimus;//scimus quia cum apparúerit, símiles ei érimus, quóniam vidébimus eum sícuti//est.///Séntio vestros afféctus attólli mecum in supérna; sed corpus quod//corrúmpitur, ággravat ánimam; et déprimit terréna inhabitátio sensum multa//cogitántem. Depositúrus sum et ego códicem istum, discessúri estis et vos//quisque ad sua. Bene nobis fuit in luce commúni, bene gavísi sumus, bene//exsultávimus; sed cum ab ínvicem recédimus, ab illo non recedámus.
RESPONSORIUM
(Ap 22, 5. 4)
℟.//Nox ultra non erit, et non egent lúmine lucérnæ neque lúmine solis,
*//Quóniam Dóminus Deus illuminábit illos et regnábunt in sǽcula sæculórum.
℣.//Vidébunt fáciem eius et nomen eius in fróntibus eórum.
*//Quóniam//Dóminus Deus illuminábit illos et regnábunt in sǽcula sæculórum.
Oratio
Excita, quǽsumus, Dómine, tuórum fidélium voluntátes, ut, divíni óperis//fructum propénsius exsequéntes, pietátis tuæ remédia maióra percípiant. Per//Dóminum.
FERIA IV HEBDOMADÆ XXXIV
Ad Officium lectionis
LECTIO PRIOR
De Epístola secúnda beáti Petri apóstoli
2, 1-9
Falsi doctores
Caríssimi://[1]//Fuérunt vero et pseudoprophétæ in pópulo, sicut et in vobis erunt//magístri mendáces, qui introdúcent sectas perditiónis et eum, qui emit eos,//Dominatórem negántes superdúcent sibi célerem perditiónem.//[2]//Et multi//sequéntur eórum luxúrias, propter quos via veritátis blasphemábitur;//[3]//et in//avarítia fictis verbis de vobis negotiabúntur. Quibus iudícium iam olim non//cessat, et perdítio eórum non dormítat.///[4]//Si enim Deus ángelis peccántibus non pepércit, sed rudéntibus inférni//detráctos in tártarum trádidit in iudícium reservátos;//[5]//et origináli mundo non//pepércit, sed octávum Noe iustítiæ præcónem custodívit dilúvium mundo//impiórum indúcens;//[6]//et civitátes Sódomæ et Gomórræ in cínerem rédigens//eversióne damnávit, exémplum ponens eórum, quæ sunt ímpiis futúra;//[7]//et iustum//Lot oppréssum a nefandórum luxúria conversatiónis éruit://[8]//aspéctu enim et//audítu iustus hábitans apud eos, de die in diem ánimam iustam iníquis opéribus//cruciábat.//[9]//Novit Dóminus pios de tentatióne erípere, iníquos vero in diem//iudícii puniéndos reserváre.
RESPONSORIUM
(Mt 7, 15; 24, 11. 24)
℟.//Atténdite a falsis prophétis, qui véniunt ad vos in vestiméntis óvium,
*//Intrínsecus autem sunt lupi rapáces.
℣.//Multi pseudoprophétæ surgent et dabunt signa et sedúcent multos.
*//Intrínsecus autem sunt lupi rapáces.
LECTIO ALTERA
Ex Homilíis sancto Macário epíscopo attribútis
(Hom. 28: PG 34, 710-711)
Væ animæ, si non habuerit Christum in se habitantem!
Quemádmodum olim Deus infénsus Iudǽis trádidit Ierúsalem in spectáculum//hóstibus, et domináti sunt in eos qui óderant illos, nec erat ámplius ibi festum//neque oblátio, sic étiam irátus ánimæ, propter transgressiónem mandáti, trádidit//eam hóstibus, qui cum sic seduxíssent eam, pénitus eam deformárunt.///Et quemádmodum domus, si cáreat dómino inhabitánte, ténebras, probrum ac//contuméliam índuit, sordibúsque ac stércore replétur; sic quoque ánima destitúta//Dómino suo, cum ángelis in se tripudiánte, ténebris peccáti, turpitúdine//affectiónum atque omni ignomínia replétur.///Væ viæ, si nemo in ea ámbulet, nec áudiat in ea vocem hóminis! quia//receptáculum est bestiárum. Væ ánimæ, si non ámbulet in ea Dóminus, atque//voce sua fuget ex ea spiritáles nequítiæ béstias! Væ dómui, si non dóminus eam//inhábitet! Væ terræ, si carúerit, qui exérceat eam, colóno! Væ navi, si destituátur//gubernatóre, quóniam flúctibus et tempestáte maris iactáta perit! Væ ánimæ,//cum verum gubernatórem Christum in se non habúerit! quóniam in acérbo//tenebrárum mari degens et flúctibus affectiónum quassáta, atque a spirítibus//nequam velut hiemáli tempestáte iactáta, tandem intéritum conséquitur.///Væ ánimæ, si carúerit, qui éxcolat illam diligénter, Christo, ut bonos fructus//Spíritus prodúcere possit! quia, cum sit desérta, spinis ac tríbulis plena, tandem//exustiónem ignis pro fructu prodúcit ac conséquitur. Væ ánimæ, si non habúerit//Dóminum suum Christum in se habitántem! quia, cum sit desérta, ac fetóre//affectiónum scáteat, diversórium exsístit vitiórum.///Quemádmodum enim colónum, si accíngat se ad excoléndam terram, opórtet//instruménta atque induménta ad cultúram accómmoda súmere; ita Christus, rex//ille cæléstis ac verus agrícola, véniens ad desolátam per vítium humanitátem,//assúmpto córpore ac pro instruménto crucem portándo, excóluit ánimam//desértam, et ex ea decérpsit spinas et tríbulos pravórum spirítuum, et lólia//peccáti evúlsit, atque omne fenum peccatórum eius igni combússit; cumque sic//exercuísset illam ligno crucis, plantávit in ea pulchérrimum hortum Spíritus,//omnis géneris suavíssimum et gratíssimum fructum Deo velut Dómino//producéntem.
RESPONSORIUM
(Io 15, 1. 5 a. 9 a)
℟.//Ego sum vitis vera, et vos pálmites;
*//Qui manet in me, et ego in eo, hic//fert fructum multum.
℣.//Sicut diléxit me Pater, et ego diléxi vos.
*//Qui manet in me, et ego in eo,//hic fert fructum multum.
Oratio
Excita, quǽsumus, Dómine, tuórum fidélium voluntátes, ut, divíni óperis//fructum propénsius exsequéntes, pietátis tuæ remédia maióra percípiant. Per//Dóminum.
FERIA V HEBDOMADÆ XXXIV
Ad Officium lectionis
LECTIO PRIOR
De Epístola secúnda beáti Petri apóstoli
2, 9-22
Denuntiatio peccatorum
Caríssimi://[9]//Novit Dóminus pios de tentatióne erípere, iníquos vero in diem//iudícii puniéndos reserváre,//[10]//máxime autem eos, qui post carnem in//concupiscéntia immundítiæ ámbulant dominationémque contémnunt.///Audáces, supérbi, glórias non métuunt blasphemántes,//[11]//ubi ángeli fortitúdine//et virtúte cum sint maióres, non portant advérsum illas coram Dómino iudícium//blasphémiæ.//[12]//Hi vero velut irrationabília animália naturáliter génita in//captiónem et in corruptiónem, in his, quæ ignórant, blasphemántes, in//corruptióne sua et corrumpéntur//[13]//invíti percipiéntes mercédem iniustítiæ;//voluptátem existimántes diéi delícias, coinquinatiónes et máculæ delíciis//affluéntes, in voluptátibus suis luxuriántes vobíscum,//[14]//óculos habéntes plenos//adúlteræ et incessábiles delícti, pelliciéntes ánimas instábiles, cor exercitátum//avarítiæ habéntes, maledictiónis fílii,//[15]//derelinquéntes rectam viam erravérunt,//secúti viam Bálaam ex Bosor, qui mercédem iniquitátis amávit,//[16]//correptiónem//vero hábuit suæ prævaricatiónis; subiugále mutum in hóminis voce loquens//prohíbuit prophétæ insipiéntiam.//[17]//Hi sunt fontes sine aqua et nébulæ túrbine//exagitátæ, quibus calígo tenebrárum reservátur.//[18]//Supérba enim vanitátis//loquéntes pellíciunt in concupiscéntiis carnis luxúriis illos, qui páululum//effúgiunt eos, qui in erróre conversántur,//[19]//libertátem illis promitténtes, cum ipsi//servi sint corruptiónis; a quo enim quis superátus est, huius servus est.///[20]//Si enim refugiéntes coinquinatiónes mundi in cognitióne Dómini nostri et//Salvatóris Iesu Christi his rursus implicáti superántur, facta sunt eis posterióra//deterióra prióribus.//[21]//Mélius enim erat illis non cognóscere viam iustítiæ quam//post agnitiónem retrórsum convérti ab eo, quod illis tráditum est, sancto//mandáto.//[22]//Cóntigit enim eis illud veri provérbii://«//*Canis revérsus ad suum vómitum,//et sus lota in volutábro luti».
RESPONSORIUM
(Phil 4, 8 a. 9 b; 1 Cor 16, 13)
℟.//Quæcúmque sunt vera, quæcúmque pudíca, quæcúmque iusta, hæc//cogitáte:
*//Hæc ágite et Deus pacis erit vobíscum.
℣.//Vigiláte, state in fide, viríliter ágite, confortámini.
*//Hæc ágite et Deus//pacis erit vobíscum.
LECTIO ALTERA
Ex Homilíis sancti Ioánnis Chrysóstomi epíscopi in Matthǽum
(Hom. 33, 1. 2: PG 57, 389-390)
Si oves, vincimus; si lupi, vincimur
Quámdiu oves sumus, víncimus atque, etsi innúmeris circúmdati lupis,//superámus; si vero lupi efficiámur, víncimur: pastóris quippe auxílio destitúimur.//Non enim ille lupos, sed oves pascit; tunc autem te relínquit ac discédit, quia non//sinis illum virtútem suam osténdere.///Quod autem dicit, huiúsmodi est: Ne turbémini, inquit, quod cum vos inter//lupos mittam, ut oves et ut colúmbas esse iúbeam. Contrárium præstáre póteram,//vosque míttere nihil passúros mali, nec ut oves lupis subícere, sed leónibus//formidabilióres réddere; sed ita fíeri par est; hoc et vos splendidióres éfficit, et//poténtiam meam prǽdicat. Hoc et Paulo dicébat: Súfficit tibi grátia mea, nam//virtus mea in infirmitáte perfícitur. Ego ítaque sic vos constítui. Cum enim dicit://Ego mitto vos sicut oves, hoc subíndicat: Ne ítaque ánimo deficiátis: novi enim,//novi útique vos sic ómnibus inexpugnábiles fore.///Deínde, ut quídpiam ipsi ex se proférrent, nec ómnia ex grátia proficísci//videréntur neque sine causa coronári putaréntur, ait: Estóte ergo prudéntes sicut//serpéntes et símplices sicut colúmbæ. Et quid prudéntia nostra possit, ínquiunt,//in tot perículis? quómodo prudéntiam habére potérimus, tot agitáti flúctibus?//Quantacúmque prudéntia sit prǽdita ovis, cum inter lupos sit, et tantum lupórum//númerum, quid póterit perfícere? quantacúmque sit colúmbæ simplícitas, quid//illi iuvábit, tot instántibus accipítribus? In his certe irrationabílibus nihil, in vobis//autem multum iuvábit.///Sed videámus quam hic prudéntiam éxigat. Serpéntis, inquit.//Quemádmodum ille ómnia tradit, etiámsi corpus incídi opórteat, non ádmodum//repúgnat, dum caput servétur; sic et tu, inquit, excépta fide, ómnia trade://pecúnias, corpus, immo ipsam ánimam. Fides enim caput est et radix; illáque//serváta, etiámsi ómnia amíseris, ómnia póstea abundántius recuperábis. Ideo non//símplicem tantum nec prudéntem solum esse præcépit, sed hæc ambo míscuit,//ita ut hæc virtus vere sint; prudentiámque serpéntis assúmpsit, ut ne letália//vúlnera accípias; simplicitátem vero colúmbæ, ut ne lædéntes te ulciscáris neve//insidiántes per vindíctam amóveas; nihil enim prodest prudéntia, nisi hoc adsit.///Ne quis putet hæc præcépta impléri non posse. Præ ómnibus enim áliis ipse//novit rerum natúram: novit feróciam non ferócia, sed moderatióne restíngui.
RESPONSORIUM
(Mt 10, 16; Io 12, 36 a)
℟.//Ecce ego mitto vos sicut oves in médio lupórum, dicit Dóminus;
*//Estóte//prudéntes sicut serpéntes et símplices sicut colúmbæ.
℣.//Dum lucem habétis, crédite in lucem, ut fílii lucis fiátis.
*//Estóte prudéntes//sicut serpéntes et símplices sicut colúmbæ.
Oratio
Excita, quǽsumus, Dómine, tuórum fidélium voluntátes, ut, divíni óperis//fructum propénsius exsequéntes, pietátis tuæ remédia maióra percípiant. Per//Dóminum.
FERIA VI HEBDOMADÆ XXXIV
Ad Officium lectionis
LECTIO PRIOR
De Epístola secúnda beáti Petri apóstoli
3, 1-18
Hortatio de exspectatione adventus Domini
[1]//Hanc vobis, caríssimi, iam secúndam scribo epístulam, in quibus éxcito//vestram in commonitióne sincéram mentem,//[2]//ut mémores sitis eórum, quæ//prædícta sunt verbórum a sanctis prophétis, et ab apóstolis tráditi vobis præcépti//Dómini et Salvatóris;//[3]//hoc primum sciéntes quod vénient in novíssimis diébus in//illusióne illudéntes, iuxta próprias concupiscéntias suas ambulántes,//[4]//dicéntes://«Ubi est promíssio advéntus eius?». Ex quo enim patres dormiérunt, ómnia sic//persevérant ab inítio creatúræ.//[5]//Latet enim eos hoc voléntes quod cæli erant prius//et terra de aqua et per aquam consístens Dei verbo,//[6]//per quæ ille tunc mundus//aqua inundátus périit;//[7]//cæli autem, qui nunc sunt, et terra eódem verbo repósiti//sunt igni, serváti in diem iudícii et perditiónis impiórum hóminum.///[8]//Unum vero hoc non láteat vos, caríssimi, quia unus dies apud Dóminum//sicut mille anni, et mille anni sicut dies unus.//[9]//Non tardat Dóminus//promissiónem, sicut quidam tarditátem exístimant, sed patiénter agit in vos//nolens áliquos períre, sed omnes ad pæniténtiam revérti.//[10]//Advéniet autem dies//Dómini ut fur, in qua cæli magno ímpetu tránsient, eleménta vero calóre//solvéntur, et terra et ópera, quæ in ea inveniéntur.///[11]//Cum hæc ómnia ita dissolvénda sint, quales opórtet esse vos in sanctis//conversatiónibus et pietátibus//[12]//exspectántes et properántes advéntum diéi Dei,//propter quam cæli ardéntes solvéntur, et eleménta ignis ardóre tabéscent.//[13]//*Novos//vero//*cælos et terram novam//secúndum promíssum ipsíus exspectámus, in quibus//iustítia hábitat.///[14]//Propter quod, caríssimi, hæc exspectántes satágite immaculáti et invioláti ei//inveníri in pace//[15]//et Dómini nostri longanimitátem salútem arbitrámini, sicut et//caríssimus frater noster Paulus secúndum datam sibi sapiéntiam scripsit vobis,//[16]//sicut et in ómnibus epístulis loquens in eis de his, in quibus sunt quædam//difficília intelléctu, quæ indócti et instábiles deprávant sicut et céteras Scriptúras//ad suam ipsórum perditiónem.///[17]//Vos ígitur, dilécti, præsciéntes custodíte, ne iniquórum erróre simul abdúcti//excidátis a própria firmitáte;//[18]//créscite vero in grátia et in cognitióne Dómini//nostri et Salvatóris Iesu Christi. Ipsi glória et nunc et in diem æternitátis. Amen.
RESPONSORIUM
(Is 65, 17 a. 18; Ap 21, 5 a)
℟.//Ecce ego creo cælos novos et terram novam; gaudébunt in sempitérnum in//his quæ ego creo:
*//Ecce nova fácio ómnia.
℣.//Ego creo Ierúsalem exsultatiónem et pópulum eius gáudium.
*//Ecce nova//fácio ómnia.
LECTIO ALTERA
Ex Tractátu sancti Cypriáni epíscopi et mártyris De mortalitáte
(Cap. 18. 24. 26: CSEL 3, 308. 312-314)
Pavore mortis excluso, immortalitatem cogitemus
Meminísse debémus voluntátem nos non nostram sed Dei fácere debére//secúndum quod nos Dóminus cotídie iussit oráre. Quam præpósterum est//quamque pervérsum, ut cum Dei voluntátem fíeri postulémus, quando évocat nos//et arcéssit de hoc mundo Deus, non statim voluntátis eius império pareámus!//Obnítimur et reluctámur et pervicácium more servórum ad conspéctum Dómini//cum tristítia et mæróre perdúcimur exeúntes istinc necessitátis vínculo, non//obséquio voluntátis; et vólumus ab eo prǽmiis cæléstibus honorári ad quem//venímus invíti. Quid ergo orámus et pétimus ut advéniat regnum cælórum, si//captívitas terréna deléctat? Quid précibus frequénter iterátis rogámus et//póscimus ut accéleret dies regni, si maióra desidéria et vota potióra sunt servíre//istic diábolo quam regnáre cum Christo?///Cum mundus óderit christiánum, quid amas eum, qui te odit, et non magis//séqueris Christum, qui te et redémit et díligit? Ioánnes in epístola sua clamat et//lóquitur et, ne carnália desidéria sectántes mundum diligámus, hortátur. Nolíte,//inquit, dilígere mundum neque ea quæ in mundo sunt. Si quis diléxerit mundum,//non est cáritas Patris in illo; quia omne quod in mundo est, concupiscéntia carnis//est et concupiscéntia oculórum et ambítio sǽculi. Et mundus transíbit et//concupiscéntia eius; qui autem fécerit voluntátem Dei, manet in ætérnum.//Pótius, fratres dilectíssimi, mente íntegra, fide firma, virtúte robústa paráti ad//omnem voluntátem Dei simus, pavóre mortis exclúso, immortalitátem quæ//séquitur cogitémus. Hoc nos ostendámus esse quod crédimus.///Considerándum est, fratres dilectíssimi, et idéntidem cogitándum renuntiásse//nos mundo, et tamquam hóspites et peregrínos hic ínterim dégere. Amplectámur//diem qui assígnat síngulos domicílio suo, qui nos istinc eréptos et láqueis//sæculáribus exsolútos paradíso restítuit et regno. Quis non péregre constitútus//próperet in pátriam régredi? Pátriam nos nostram paradísum computámus;//magnus illic nos carórum númerus exspéctat, paréntum, fratrum, filiórum//frequens nos et copiósa turba desíderat, iam de sua incolumitáte secúra, adhuc de//nostra salúte sollícita. Ad horum conspéctum et compléxum veníre quanta et illis//et nobis in commúne lætítia est, qualis illic cæléstium regnórum volúptas sine//timóre moriéndi et cum æternitáte vivéndi quam summa et perpétua felícitas!///Illic Apostolórum gloriósus chorus, illic prophetárum exsultántium númerus,//illic mártyrum innumerábilis pópulus ob certáminis et passiónis glóriam et//victóriam coronátus; triumphántes vírgines, quæ concupiscéntiam carnis et//córporis continéntiæ róbore subegérunt; remuneráti misericórdes, qui aliméntis//et largitiónibus páuperum iustítiæ ópera fecérunt, qui domínica præcépta//servántes ad cæléstes thesáuros terréna patrimónia transtulérunt. Ad hos, fratres//dilectíssimi, ávida cupiditáte properémus. Hanc cogitatiónem nostram Deus//vídeat, hoc propósitum mentis et fídei Christus aspíciat, datúrus eis caritátis suæ//amplióra prǽmia quorum circa se fúerint desidéria maióra.
RESPONSORIUM
(Phil 3, 20-21 a; Col 3, 4)
℟.//Noster municipátus in cælis est, unde étiam salvatórem exspectámus//Dóminum nostrum Iesum Christum,
*//Qui transfigurábit corpus humilitátis//nostræ confórme fíeri córpori glóriæ suæ.
℣.//Cum Christus apparúerit, vita vestra, tunc et vos apparébitis cum ipso in//glória.
*//Qui transfigurábit corpus humilitátis nostræ confórme fíeri córpori//glóriæ suæ.
Oratio
Excita, quǽsumus, Dómine, tuórum fidélium voluntátes, ut, divíni óperis//fructum propénsius exsequéntes, pietátis tuæ remédia maióra percípiant. Per//Dóminum.
SABBATO HEBDOMADÆ XXXIV
Ad Officium lectionis
LECTIO PRIOR
De Epístola beáti Iudæ apóstoli
1-8. 12-13. 17-25
Denuntiatio impiorum et hortatio ad fideles
[1]//Iudas Iesu Christi servus, frater autem Iacóbi, his qui sunt vocáti, in Deo//Patre dilécti et Christo Iesu conserváti://[2]//misericórdia vobis et pax et cáritas//adimpleátur.///[3]//Caríssimi, omnem sollicitúdinem fáciens scribéndi vobis de commúni nostra//salúte necésse hábui scríbere vobis, déprecans certáre pro semel trádita sanctis//fide.//[4]//Subintroiérunt enim quidam hómines, qui olim præscrípti sunt in hoc//iudícium, ímpii, Dei nostri grátiam transferéntes in luxúriam et solum//Dominatórem et Dóminum nostrum Iesum Christum negántes.///[5]//Commonére autem vos volo, sciéntes vos ómnia, quóniam Dóminus semel//pópulum de terra Ægýpti salvans, secúndo eos, qui non credidérunt, pérdidit;//[6]//ángelos vero, qui non servavérunt suum principátum, sed dereliquérunt suum//domicílium, in iudícium magni diéi vínculis ætérnis sub calígine reservávit.//[7]//Sicut Sódoma et Gomórra et finítimæ civitátes, símili modo exfornicátæ et//abeúntes post carnem álteram, factæ sunt exémplum, ignis ætérni pœnam//sustinéntes.///[8]//Simíliter vero et hi somniántes carnem quidem máculant, dominatiónem//autem spernunt, glórias autem blasphémant.///[12]//Hi sunt in ágapis vestris máculæ convivántes sine timóre, semetípsos//pascéntes, nubes sine aqua, quæ a ventis circumferúntur, árbores autumnáles//infructuósæ bis mórtuæ, eradicátæ,//[13]//fluctus feri maris despumántes suas//confusiónes, sídera errántia, quibus procélla tenebrárum in ætérnum serváta est.///[17]//Vos autem, caríssimi, mémores estóte verbórum, quæ prædícta sunt ab//apóstolis Dómini nostri Iesu Christi,//[18]//quóniam dicébant vobis: «In novíssimo//témpore vénient illusóres, secúndum suas concupiscéntias ambulántes//impietátum».//[19]//Hi sunt qui ségregant, animáles, Spíritum non habéntes.///[20]//Vos autem, caríssimi, superædificántes vosmetípsos sanctíssimæ vestræ//fídei, in Spíritu Sancto orántes,//[21]//ipsos vos in dilectióne Dei serváte, exspectántes//misericórdiam Dómini nostri Iesu Christi in vitam ætérnam.//[22]//Et his quidem//miserémini disputántibus,//[23]//illos vero salváte de igne, rapiéntes, áliis autem//miserémini in timóre, odiéntes et eam, quæ carnális est, maculátam túnicam.///[24]//Ei autem, qui potest vos conserváre sine peccáto et constitúere ante//conspéctum glóriæ suæ immaculátos in exsultatióne,//[25]//soli Deo Salvatóri nostro//per Iesum Christum Dóminum nostrum glória, magnificéntia, impérium et//potéstas ante omne sǽculum et nunc et in ómnia sǽcula. Amen.
RESPONSORIUM
(Tit 2, 12 b-13; Hebr 10, 24)
℟.//Sóbrie et iuste et pie vivámus in hoc sǽculo,
*//Exspectántes beátam spem//et advéntum glóriæ magni Dei et salvatóris nostri Iesu Christi.
℣.//Considerémus ínvicem in provocatiónem caritátis et bonórum óperum.
*//Exspectántes beátam spem et advéntum glóriæ magni Dei et salvatóris nostri//Iesu Christi.
LECTIO ALTERA
Ex Sermónibus sancti Augustíni epíscopi
(Sermo 256, 1. 2. 3: PL 38, 1191-1193)
Cantemus Alleluia Deo bono, qui liberat nos a malo
Hic cantémus Allelúia adhuc sollíciti, ut illic possímus aliquándo cantáre//secúri. Quare hic sollíciti? Non vis ut sim sollícitus, quando lego: Numquid non//tentátio est vita humána super terram? Non vis ut sim sollícitus, quando mihi//adhuc dícitur: Vigiláte et oráte, ne intrétis in tentatiónem? Non vis ut sim//sollícitus, ubi sic abúndat tentátio, ut nobis ipsa præscríbat orátio, quando//dícimus: Dimítte nobis débita nostra, sicut et nos dimíttimus debitóribus nostris?//Cotídie petitóres, cotídie debitóres. Vis ut sim secúrus, ubi cotídie peto//indulgéntiam pro peccátis, adiutórium pro perículis? Cum enim díxero propter//prætérita peccáta: Dimítte nobis débita nostra, sicut et nos dimíttimus//debitóribus nostris, contínuo propter futúra perícula addo et adiúngo: Ne nos//ínferas in tentatiónem. Quómodo est autem pópulus in bono, quando mecum//clamat: Líbera nos a malo? Et tamen, fratres, in isto adhuc malo cantémus//Allelúia Deo bono, qui nos líberat a malo.///Etiam hic inter perícula, inter tentatiónes, et ab áliis et a nobis cantétur//Allelúia. Fidélis enim Deus, qui non permíttet, inquit, vos tentári supra id quod//potéstis. Ergo et hic cantémus Allelúia. Adhuc est homo reus, sed fidélis est//Deus. Non ait: Non permíttet vos tentári; sed: Non permíttet vos tentári supra id//quod potéstis; sed fáciet cum tentatióne étiam éxitum, ut possítis sustinére.//Intrásti in tentatiónem; sed fáciet Deus étiam éxitum, ne péreas in tentatióne; ut,//quómodo vas fíguli, forméris prædicatióne, coquáris tribulatióne. Sed quando//intras, éxitum cógita; quia fidélis est Deus: custódiet Dóminus intróitum tuum et//éxitum tuum.///Porro autem, cum factum corpus hoc immortále et incorruptíbile, quando//períerit tota tentátio; quia corpus quidem mórtuum est; quare mórtuum est?//propter peccátum. Spíritus autem vita est; quare? propter iustítiam. Remíttimus//ergo mórtuum corpus? Non, sed audi: Si autem Spíritus eius qui suscitávit//Christum a mórtuis hábitat in vobis, qui suscitávit Christum a mórtuis vivificábit//et mortália córpora vestra. Modo enim corpus animále, tunc spiritále.///O felix illic Allelúia! o secúra! o sine adversário! ubi nemo erit inimícus,//nemo perit amícus. Ibi laudes Deo, et hic laudes Deo; sed hic a sollícitis, ibi a//secúris; hic a moritúris, ibi a semper victúris; hic in spe, ibi in re; hic in via, illic//in pátria.///Modo ergo, fratres mei, cantémus, non ad delectatiónem quiétis, sed ad//solácium labóris. Quómodo solent cantáre viatóres: canta, sed ámbula; labórem//consoláre cantándo, pigrítiam noli amáre; canta et ámbula. Quid est, ámbula?//Prófice, in bono prófice. Sunt enim, secúndum Apóstolum, quidam proficiéntes//in peius. Tu, si próficis, ámbulas; sed in bono prófice, in recta fide prófice, in//bonis móribus prófice; canta et ámbula.
RESPONSORIUM
(Cf. Ap 21, 21; Tob 13, 17. 18. 11)
℟.//Platéæ tuæ, Ierúsalem, sternéntur auro mundo et cantábitur in te cánticum//lætítiæ
*//Et per omnes vicos tuos ab univérsis dicétur: Allelúia.
℣.//Luce spléndida fulgébis, et natiónes ex longínquo ad te vénient.
*//Et per//omnes vicos tuos ab univérsis dicétur: Allelúia.
Oratio
Excita, quǽsumus, Dómine, tuórum fidélium voluntátes, ut, divíni óperis//fructum propénsius exsequéntes, pietátis tuæ remédia maióra percípiant. Per//Dóminum.
